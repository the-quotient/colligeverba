<enn. carm. 1.1.1> Celsior astrigerum Titan conscenderat axem,
<enn. carm. 1.1.2> Lampade cum plena totus in orbe paret.
<enn. carm. 1.1.3> Flammiger ardenti sorbebat flumina Cancro,
<enn. carm. 1.1.4> Cum segetem messor falce domat propriam.
<enn. carm. 1.1.5> Siccatur dum fonte bibens, dum mundus anhelat,
<enn. carm. 1.1.6> Iussus in excursum Gallica lustra sequi,
<enn. carm. 1.1.7> Torrida non timui quae uincunt arua Syenen
<enn. carm. 1.1.8> Puluis flamma sitis dos fuit obsequio.
<enn. carm. 1.1.9> Quid iubar et ualidos renouas mihi, Musa, uapores?
<enn. carm. 1.1.10> Plus erit algentes me superasse uias.
<enn. carm. 1.1.11> Quicquid plana calent, quicquid sublimia rigent
<enn. carm. 1.1.12> Frigoribus, passum dic sine lege poli.
<enn. carm. 1.1.13> Bellum naturae quod discors fecerat annus,
<enn. carm. 1.1.14> Aestatem atque hiemem detulit una dies.
<enn. carm. 1.1.15> Indutum nebulis canas superare pruinas
<enn. carm. 1.1.16> Edocuit uates feruidus imperio.
<enn. carm. 1.1.17> Presserat aestiuo corpus sub fasce lacerna,
<enn. carm. 1.1.18> Vestitus tenui tegmine nudus eram.
<enn. carm. 1.1.19> Cum fugit ex oculis constanti tempore tempus,
<enn. carm. 1.1.20> Lampada nam Phoebi dux fuit ad glaciem,
<enn. carm. 1.1.21> Optanti brumam de uoto contigit horror
<enn. carm. 1.1.22> Quaesitus que calor nil dedit indicii.
<enn. carm. 1.1.23> Matronas taceo scopulos atque inuia dictas,
<enn. carm. 1.1.24> In foribus blandas, cetera difficiles.
<enn. carm. 1.1.25> Inlexit miseros facies depicta uiantes,
<enn. carm. 1.1.26> Calcatae diras mox peperere neces.
<enn. carm. 1.1.27> Nominibus propriis nil fallit sacra uetustas,
<enn. carm. 1.1.28> Tot leti formas sic uocitare uolens.
<enn. carm. 1.1.29> Scrupea descissis pendebat semita plantis
<enn. carm. 1.1.30> Nec uisu facilis, credite, callis erat.
<enn. carm. 1.1.31> Quid labyrintheos, priscorum fama, recessus
<enn. carm. 1.1.32> Inuoluis linguis, quos timeat relegens?
<enn. carm. 1.1.33> Illic artificis laudandus constitit error,
<enn. carm. 1.1.34> Cum torsit rectum Daedalus ingenio.
<enn. carm. 1.1.35> Hic natura homines per summum portat Olympi,
<enn. carm. 1.1.36> Quo liquidum tranans ire columba ualet.
<enn. carm. 1.1.37> Parcite, Pierides, pelagus fluuiale silendo,
<enn. carm. 1.1.38> Ne reparet sermo fors bona quod pepulit.
<enn. carm. 1.1.39> Duria nam, Sessis torrens uel Stura uel Orgus
<enn. carm. 1.1.40> Marmoris Ionii saeuitiam superant.
<enn. carm. 1.1.41> Dulcia cum uariis succedunt laeta periclis,
<enn. carm. 1.1.42> Effectus rerum cor solidare solet.
<enn. carm. 1.1.43> Nil mihi cum dubiis, prosunt obliuia tristi:
<enn. carm. 1.1.44> Ebria lethaeo pectora fonte fero.
<enn. carm. 1.1.45> Limina sanctorum prestat lustrasse trementem,
<enn. carm. 1.1.46> Martyribus lacrimas exhibuisse meas.
<enn. carm. 1.1.47> Ecce Saturninus, Crispinus, Daria, Maurus,
<enn. carm. 1.1.48> Eusebius, Quintus gaudia magna parant.
<enn. carm. 1.1.49> Octaui, meritis da, Aduentor, redde, Solutor,
<enn. carm. 1.1.50> Candida ne pullis uita cadat maculis.
<enn. carm. 1.1.51> Hostiles laqueos scindat mens conscia recti:
<enn. carm. 1.1.52> Hoc semper placeat: quod decet, hoc liceat.
<enn. carm. 1.2.1> Gaudia transcendunt uires, uox laeta superbit:
<enn. carm. 1.2.2> Ingenii maciem prospera non metuunt.
<enn. carm. 1.2.3> Dulcia temporibus famulantur fila secundis:
<enn. carm. 1.2.4> Quod felix meruit, nobile carmen erit.
<enn. carm. 1.2.5> Vox iusti quaestor, legum substantia, nobis
<enn. carm. 1.2.6> Ceu Phoebus mittet tympana plectra lyram.
<enn. carm. 1.2.7> Docta Camenarum coeat pia turba sororum,
<enn. carm. 1.2.8> Offerat arguto pollice quod loquitur.
<enn. carm. 1.2.9> Turgida fatidici uix possint pectora uatis
<enn. carm. 1.2.10> Virtutum species enumerare tuas.
<enn. carm. 1.2.11> Tu decus Italiae, spes tu fidissima recti,
<enn. carm. 1.2.12> Fax, tuba causarum, purpura nostra, uale.
<enn. carm. 1.2.13> Luminibus locuples solem te Roma uocauit
<enn. carm. 1.2.14> Celsa, Quirinali suscipiens gremio.
<enn. carm. 1.2.15> Eloquio lyncem, tu subdis uoce leonem.
<enn. carm. 1.2.16> Melle tuo serpens gutturis arma premit.
<enn. carm. 1.2.17> Fetibus orbatae ferrent tibi munera tigres,
<enn. carm. 1.2.18> Quae dolor et feritas aure pauente daret.
<enn. carm. 1.2.19> Te pene demessum ceu florem dextera fati
<enn. carm. 1.2.20> Dum lacerat, Christus perculit exitium.
<enn. carm. 1.2.21> Reddita se melius nunc uincit uita beati,
<enn. carm. 1.2.22> Actibus adseritur quod uenit a superis.
<enn. carm. 1.2.23> His fretus non legatos neque uerba precantum
<enn. carm. 1.2.24> Callida fucatis artibus elicui.
<enn. carm. 1.2.25> Ipse ego, mendicae transmittens uerba Thaliae,
<enn. carm. 1.2.26> Donum more dei te precor ut tribuas.
<enn. carm. 1.2.27> Hortulus exigua sociatus parte retardat
<enn. carm. 1.2.28> Spem solidam, fieri ne merear dominus.
<enn. carm. 1.2.29> Hanc mihi largiri non spernas, lumen honorum:
<enn. carm. 1.2.30> Sic uoti compos saecula nostra colas,
<enn. carm. 1.2.31> Sic te regnantis sublimet celsa potestas,
<enn. carm. 1.2.32> Sic currant meritis aurea facta tuis.
<enn. carm. 1.2.33> Amphion Dirceus tetigit quod pectine uixit:
<enn. carm. 1.2.34> Nulla mori rerum tunc animata potest.
<enn. carm. 1.2.35> Commoda de Musis numquam fluxere tot annis,
<enn. carm. 1.2.36> Affectu pretii quas mihi concilia.
<enn. carm. 1.3.1> Exprimit in spicam tellus iam feta papillas,
<enn. carm. 1.3.2> Lacte maritatis turgida cespitibus.
<enn. carm. 1.3.3> Stringitur in prolem sparsus per gramina sucus,
<enn. carm. 1.3.4> De guttis faciens progeniem solidam.
<enn. carm. 1.3.5> Vestitus gemmis protendit brachia palmes,
<enn. carm. 1.3.6> De gremio ligni pampinus ecce uiret.
<enn. carm. 1.3.7> Iussa per augmentum nunc siluam perdere uitis
<enn. carm. 1.3.8> Frugibus ut crescat, uulnera conciliant.
<enn. carm. 1.3.9> Euocat inquirit gaudens infantia mundi
<enn. carm. 1.3.10> Nutricem, tepidi quam dedit aura poli.
<enn. carm. 1.3.11> Ludit per faciem camporum rustica pubes,
<enn. carm. 1.3.12> Respiciens duri dulce laboris onus.
<enn. carm. 1.3.13> Annus reptat ouans tractus per murmura ueris,
<enn. carm. 1.3.14> Farcta locuturis mella ferens labiis.
<enn. carm. 1.3.15> Cum rebus noster balbutit carmina sensus,
<enn. carm. 1.3.16> Aurea principiis dextera portet opem.
<enn. carm. 1.3.17> Blandior ad falcem messor perducit aristas,
<enn. carm. 1.3.18> Si rastris segetem pectere continuet.
<enn. carm. 1.3.19> Nunc stirpem Proculi, dans uernum, suscipe, doctor,
<enn. carm. 1.3.20> Ne feruor teneros decoquat in studiis.
<enn. carm. 1.3.21> Seruentur leges: ceu census littera currat.
<enn. carm. 1.3.22> Eorum Pindareus flumina uicit auus,
<enn. carm. 1.3.23> Docta Camenali cecinit qui carmina plectro,
<enn. carm. 1.3.24> Cuius Apollinei nil tacuere chori.
<enn. carm. 1.3.25> Phoebus in auxilio repetat mox fortior illum,
<enn. carm. 1.3.26> Artis nobilitas, Marsya si ueniat.
<enn. carm. 1.4.1> Annus sole nouo teneras dum format aristas,
<enn. carm. 1.4.2> Natura in thalamis orbe tepente sedet.
<enn. carm. 1.4.3> Pingitur et uario mundus discrimine florum:
<enn. carm. 1.4.4> Vna soli facies: gratia, cultus, amor.
<enn. carm. 1.4.5> Arbuta uitali coalescunt uda uapore,
<enn. carm. 1.4.6> Ignea concretus semina sucus alit.
<enn. carm. 1.4.7> Erigitur genio tellus tumefacta marito,
<enn. carm. 1.4.8> Turgida lasciuis silua uiret spoliis.
<enn. carm. 1.4.9> Lactans cespitibus in nodum truditur herba,
<enn. carm. 1.4.10> Vitea gemmatos brachia dant digitos.
<enn. carm. 1.4.11> In rerum uultu lex iungit pronuba taedas:
<enn. carm. 1.4.12> Aura poli ut sponsum germina cuncta facit.
<enn. carm. 1.4.13> Ergo pari uoto lux caelum flumina Nereus
<enn. carm. 1.4.14> Montes prata ferae gaudia concipiunt.
<enn. carm. 1.4.15> De te quod uernat sortitur, Maxime, mundus,
<enn. carm. 1.4.16> Et naturalem dos tua comit opem,
<enn. carm. 1.4.17> Cui sanguis census genius mens uota superstant,
<enn. carm. 1.4.18> Musarum primo fulta supercilio.
<enn. carm. 1.4.19> Saecula te fidei monumentum nostra dederunt,
<enn. carm. 1.4.20> Corporis et cordis uirginitate parem.
<enn. carm. 1.4.21> Vincentem meritis sponsam dat candida uita,
<enn. carm. 1.4.22> Quae cum te superat, sic tibi palma uenit.
<enn. carm. 1.4.23> Huic niueis consors adridet flamma labellis,
<enn. carm. 1.4.24> Alba uerecundas spargit in ora notas.
<enn. carm. 1.4.25> Adsit, oro, fons loquelae mente uoce pectine
<enn. carm. 1.4.26> Ars natura Musa Phoebus qua tumet facundia.
<enn. carm. 1.4.27> Vile nil decet sonare in Maximorum laudibus.
<enn. carm. 1.4.28> Conterunt plebeia celsum saepe dicta uerticem.
<enn. carm. 1.4.29> Orbe captiuo Venus alma fusis
<enn. carm. 1.4.30> Dotibus florum per amoena ludens,
<enn. carm. 1.4.31> Dum facit uernum pretio et micantis
<enn. carm. 1.4.32> Sidere formae,
<enn. carm. 1.4.33> Spreuit aurati decus omne pepli,
<enn. carm. 1.4.34> Aduenae pompam noluit metalli:
<enn. carm. 1.4.35> Ditior cultu stetit effugato
<enn. carm. 1.4.36> Sparsa capillos:
<enn. carm. 1.4.37> Nobilis si quod bibit arte uirus
<enn. carm. 1.4.38> Lana, mentito potior colore:
<enn. carm. 1.4.39> Sic et algentis pelagi lapillos
<enn. carm. 1.4.40> Nuda superstat.
<enn. carm. 1.4.41> Fulserant raro sub hiante filo
<enn. carm. 1.4.42> Pectoris gemmae in roseis papillis.
<enn. carm. 1.4.43> Inuidum membris negitando amictum
<enn. carm. 1.4.44> Altera lux est.
<enn. carm. 1.4.45> Proditum risit sine nube corpus,
<enn. carm. 1.4.46> Carcere inrupto nituit serenum
<enn. carm. 1.4.47> Quodque seruabat male tuta uestis,
<enn. carm. 1.4.48> Panditur arte.
<enn. carm. 1.4.49> Aliger laxo remeabat arcu,
<enn. carm. 1.4.50> Marcidam damnans otiis pharetram,
<enn. carm. 1.4.51> Sanguine in nullo madefacta lentus
<enn. carm. 1.4.52> Spicula gestans.
<enn. carm. 1.4.53> Tunc sic alloquitur matrem fluitantibus armis:
<enn. carm. 1.4.54> "Perdidimus, genetrix, uirtutis praemia nostrae.
<enn. carm. 1.4.55> Iam nusquam Cytherea sonat, ridetur Amorum
<enn. carm. 1.4.56> Fabula, nec proles nascenti sufficit aeuo.
<enn. carm. 1.4.57> Frigida consumens multorum possidet artus
<enn. carm. 1.4.58> Virginitas: feruore nouo sublimia carnem
<enn. carm. 1.4.59> Vota domant: mundus tenui uix nomine constat.
<enn. carm. 1.4.60> Primaeui tremulos, fractos imitantur ephebi:
<enn. carm. 1.4.61> Rara per inmensos saeclorum, respice, campos
<enn. carm. 1.4.62> Coniugii messis: per flores sola uetustas
<enn. carm. 1.4.63> Exerit albentes ieiuna et pallida canos.
<enn. carm. 1.4.64> Vna fides rerum nulla dulcedine flecti
<enn. carm. 1.4.65> Et si quid teneros potuit transducere mores
<enn. carm. 1.4.66> Praeceptis calcare malis: seruatur ubique
<enn. carm. 1.4.67> Iustitium: culpa est thalamos nominasse pudico.
<enn. carm. 1.4.68> Tu remissa iaces et tanti nescia iuris
<enn. carm. 1.4.69> Nuda per effusos respectas membra capillos.
<enn. carm. 1.4.70> Surge, age, et obstantem properanter discute somnum,
<enn. carm. 1.4.71> Nec te, quod turpe est, captiuum numen habere
<enn. carm. 1.4.72> Iura pudicitiae uel lex malesuada putetur."
<enn. carm. 1.4.73> Talibus arsissent dictis et uiscera ponti.
<enn. carm. 1.4.74> Colligit in nodum passos lux aurea crines
<enn. carm. 1.4.75> Et naturalem concludens ueste decorem,
<enn. carm. 1.4.76> Mutauit formam. tunc quicquid fulget iaspis,
<enn. carm. 1.4.77> Quae uiret in pretio pasturae ficta smaragdus
<enn. carm. 1.4.78> Et latet in concis melior custode ueneno,
<enn. carm. 1.4.79> Alba uenit, niueum sumptura ex corpore lumen.
<enn. carm. 1.4.80> Palla per adcinctos decrescit splendida lumbos
<enn. carm. 1.4.81> Et zona teneras conpressit dura papillas.
<enn. carm. 1.4.82> Adfatur natum: "quem, spes mea, figere temptas?
<enn. carm. 1.4.83> Quem sequimur? quo ue ire iubes? post otia maior
<enn. carm. 1.4.84> Flamma decet: discant populi tunc crescere diuam,
<enn. carm. 1.4.85> Cum neglecta iacet. superos nil perdere somno
<enn. carm. 1.4.86> Ostendant geminis reparata incendia curis.
<enn. carm. 1.4.87> Maximus ecce, uides, generis spes unica summi,
<enn. carm. 1.4.88> Dulcibus inludit per longa obliuia taedis.
<enn. carm. 1.4.89> Sectatur matrem, quae caelo purior ipso est
<enn. carm. 1.4.90> Femina, quam scimus mulierem uincere mente.
<enn. carm. 1.4.91> Hic domuit puerum, mores sortitus auorum:
<enn. carm. 1.4.92> Quod pudet, heu longo nobis nescitus in aeuo est.
<enn. carm. 1.4.93> Huius ad abstrusas ueniat mea lampada fibras:
<enn. carm. 1.4.94> Suspiret cupiat discurrat ferueat oret."
<enn. carm. 1.4.95> Haec ait: et subolem fotu conplexa benigno
<enn. carm. 1.4.96> Mollia mellitis artauit ad oscula labris.
<enn. carm. 1.4.97> Ille uolat celeri tranans per nubila uento,
<enn. carm. 1.4.98> Omnia lasciuo socians elementa furore.
<enn. carm. 1.4.99> Vt stetit et iuuenem formae conspexit in ostro,
<enn. carm. 1.4.100> "Tu ne Dionaeum tumefactus despicis?" inquit.
<enn. carm. 1.4.101> "Huc, Venerem culture, ueni: qui tardius arsit
<enn. carm. 1.4.102> In multum calet ille rogus, celeres que fauillas
<enn. carm. 1.4.103> Restituet quaecumque pyrae subducitur arbor."
<enn. carm. 1.4.104> Deprompsit iaculum, quo diuos fixerat omnes.
<enn. carm. 1.4.105> Tunc pulcher teretem flexuram pertulit arcus:
<enn. carm. 1.4.106> Spicula diuerso traxerunt brachia calle.
<enn. carm. 1.4.107> Pennigeri uulnus praesentit dextera tactu,
<enn. carm. 1.4.108> Mox que ferit, laeto factum clamore salutans:
<enn. carm. 1.4.109> "Ille ego (quid trepidas?) semper contemptus adhaesi
<enn. carm. 1.4.110> Visceribus, fugitiue, tuis. hac uictima matri
<enn. carm. 1.4.111> Litamus, multis quam tu non suspicis annis."
<enn. carm. 1.4.112> Ecce iterum magno rimatus stemmate cretam,
<enn. carm. 1.4.113> Quam thalamis iungat, cernit sublime puellae
<enn. carm. 1.4.114> Sidus et adtonitus ad matrem lumina flexit,
<enn. carm. 1.4.115> Germanam credens: conlaudat nobile furtum.
<enn. carm. 1.4.116> Sed teneram leuiore ferit puer ille sagitta,
<enn. carm. 1.4.117> In que uirum totos exhausit fortior ictus.
<enn. carm. 1.4.118> Post haec digrediens permulcet pectora dictis.
<enn. carm. 1.4.119> "Nostra tuas, iuuenis, confortent uulnera uires.
<enn. carm. 1.4.120> Nam quicumque mea est percussus cuspide crescit.
<enn. carm. 1.4.121> Haec faciunt multos, si credis, bella nepotes.
<enn. carm. 1.4.122> Sis felix semper que feras mea munera te cum."
<enn. carm. 1.4.123> Nunc me Pierio fauore iutum
<enn. carm. 1.4.124> In laeta, proceres, locate fronte.
<enn. carm. 1.4.125> Sustentent gracilem per omne carmen
<enn. carm. 1.4.126> Qui doctum faciunt benignitate.
<enn. carm. 1.4.127> Quod nunc ingenium premunt pruinae,
<enn. carm. 1.4.128> Distendat refouens tepore uernum.
<enn. carm. 1.5.1> Ingenii cultor, fons oris, copia linguae
<enn. carm. 1.5.2> Vmor Castalius ueniat, quo Thracius Orpheus
<enn. carm. 1.5.3> Naufraga diffuso succendit pectora fluxu.
<enn. carm. 1.5.4> Adsit et arentis coniungat cordis hiatus.
<enn. carm. 1.5.5> Eridani dicturus aquas nisi flumine largo
<enn. carm. 1.5.6> Sicca Pegaseo perfundam membra liquore,
<enn. carm. 1.5.7> Torrida ieiuno uix stillant uerba relatu.
<enn. carm. 1.5.8> Vndarum cumulos ut narrem, suggere, limpha.
<enn. carm. 1.5.9> Quam bene pandit aquas cui blandus murmurat amnis!
<enn. carm. 1.5.10> Anni tempus erat, quo uernat mitibus uuis
<enn. carm. 1.5.11> Palmes et autumni dotes proponit in orbe,
<enn. carm. 1.5.12> Imbribus externis madida cum ueste Lyaeus
<enn. carm. 1.5.13> Distendit tunicas uuarum carcere musti.
<enn. carm. 1.5.14> Vberibus pluuiis [ri]parum lege subacta
<enn. carm. 1.5.15> Tunc sibi forte Padus captiuos texerat agros,
<enn. carm. 1.5.16> Canebant spumis et turgida dorsa minaci.
<enn. carm. 1.5.17> Currebant stantes per fluctus culmina uillae.
<enn. carm. 1.5.18> Seruauit raptum pelagus tunc littore tectum,
<enn. carm. 1.5.19> Et mutans terras mansit fortuna casarum.
<enn. carm. 1.5.20> Respiceres siluas stationem perdere iussas
<enn. carm. 1.5.21> Ad flammas propera[re] Pado ducente uoraces
<enn. carm. 1.5.22> Tunc ego feruenti germanae tractus amore,
<enn. carm. 1.5.23> Cui natum Parcae demessum pollice diro
<enn. carm. 1.5.24> Sustulerant uiduam que domum constante marito
<enn. carm. 1.5.25> Reddebant, turbis peperit quae semper Auerni,
<enn. carm. 1.5.26> Hanc ut solarer, uel uitam prodere legi.
<enn. carm. 1.5.27> Regnator Ligurum fluuiorum maximus ille
<enn. carm. 1.5.28> Sub iuga transmissus gemuit sub pondere cumbae,
<enn. carm. 1.5.29> Intumuit rursus que minas flatus que remisit,
<enn. carm. 1.5.30> Quique polos uicit soli mihi cedere iussus.
<enn. carm. 1.5.31> Sic pietas elementa domat, sic cuncta cohercet
<enn. carm. 1.5.32> Cuius grata deo tenuit miseratio mentem.
<enn. carm. 1.5.33> Ecce iterum madidis contectus nubibus aether
<enn. carm. 1.5.34> Hausit aquas, quibus omne ruens submergeret aruum.
<enn. carm. 1.5.35> Non caeli faciem conspexit naufraga tellus
<enn. carm. 1.5.36> Et stellis uiduae micuerunt dira tenebrae.
<enn. carm. 1.5.37> Errauit piscis sed non captiuus in aedes
<enn. carm. 1.5.38> Et populus fluuii per mensas lambuit escam.
<enn. carm. 1.5.39> Euomuit pelagus hominum penetrale profundum,
<enn. carm. 1.5.40> Vmida pulueribus clauserunt aequora campos.
<enn. carm. 1.5.41> Perfunctus primis recidiua pericula uidi.
<enn. carm. 1.5.42> Ille triumphator tiro ad certamina Nerei
<enn. carm. 1.5.43> Frigida per liquidas gestabam pectora limphas
<enn. carm. 1.5.44> Et siccis oculis respexi marmoris iras:
<enn. carm. 1.5.45> Cum subito absorptum uidit uetus accola pontum,
<enn. carm. 1.5.46> Risit et abiecti restantia signa pauoris.
<enn. carm. 1.5.47> Ditia permixto fulgebant arua metallo,
<enn. carm. 1.5.48> Eridanus claris radiabat comptus arenis.
<enn. carm. 1.5.49> Nauita me laetus suscepit protinus alno,
<enn. carm. 1.5.50> Sarcina cui felix dudum concesserat omen.
<enn. carm. 1.5.51> Indoctus clauum rexit de pondere tutus
<enn. carm. 1.5.52> Et me festiuis Christo duce pertulit oris.
<enn. carm. 1.6.1> Post canas hiemes, gelidi post damna profundi
<enn. carm. 1.6.2> Tranquillum quotiens nauita carpit iter,
<enn. carm. 1.6.3> Maeret et infidi desperat prospera ponti
<enn. carm. 1.6.4> Quamque uidet faciem non putat esse salis.
<enn. carm. 1.6.5> Sibilat aura leuis, ualidas timet ille procellas
<enn. carm. 1.6.6> Fluctibus et blandas aestimat esse minas.
<enn. carm. 1.6.7> Lintea si crispant Zephyri pendentia malo
<enn. carm. 1.6.8> Et dulci ludit spiritus obsequio,
<enn. carm. 1.6.9> Confusam uentis naturam perdere leges
<enn. carm. 1.6.10> Iurat et antiquum credit adesse chaos.
<enn. carm. 1.6.11> Gaudia sic tollunt placidis discrimina rebus:
<enn. carm. 1.6.12> Nulla fides laetis integra nec dubiis.
<enn. carm. 1.6.13> Non aliter uariis tenuit quos Roma periclis
<enn. carm. 1.6.14> Litoris optati reddidit ad gremium.
<enn. carm. 1.6.15> Permulcent pelagi numen uenerabile cantu,
<enn. carm. 1.6.16> Anchora quod proprium mordet obunca solum.
<enn. carm. 1.6.17> Flamina sed lassis tenerum factura soporem
<enn. carm. 1.6.18> Perturbant mentem militis aequorei.
<enn. carm. 1.6.19> Arma ratis subigit, remos et lintea uibrat:
<enn. carm. 1.6.20> Sic mens naufragium suspicionis habet.
<enn. carm. 1.6.21> Adueniat siccis qui pressit caerula plantis,
<enn. carm. 1.6.22> (Nam portus fessis ille salutis erit)
<enn. carm. 1.6.23> Qui latices uinxit fundens in pocula saxum,
<enn. carm. 1.6.24> Qui lapides soluit, qui solidauit aquas,
<enn. carm. 1.6.25> Quem genetrix fudit saeclis sine semine feta,
<enn. carm. 1.6.26> Ad matrem iungens uirginitatis onus,
<enn. carm. 1.6.27> Qui mortem propriae superauit munere mortis,
<enn. carm. 1.6.28> Dans uitam mundo, funere quam peperit:
<enn. carm. 1.6.29> Ille per excelsum uideat me dexter Olympum.
<enn. carm. 1.6.30> Tunc patriam teneam, tunc stationis opem.
<enn. carm. 1.6.31> Nubila laxati uerrant licet aequora uenti,
<enn. carm. 1.6.32> Rimosam puppim nil nocitura petunt.
<enn. carm. 1.6.33> Dulcia conpositis quatiam tunc tympana chordis,
<enn. carm. 1.6.34> Floribus et pingam carmina nostra nouis.
<enn. carm. 1.6.35> Vt fatear, doctis constat bene dicere laetum:
<enn. carm. 1.6.36> Tristia nil capiunt pectora uersiloqui.
<enn. carm. 1.6.37> Sed redeat uernum, cesset iam bruma timoris.
<enn. carm. 1.6.38> Stringite quae nectant frondea serta comas:
<enn. carm. 1.6.39> Cantem quae solitus, dum plebem pasceret ore,
<enn. carm. 1.6.40> Ambrosius uates carmina pulcra loqui.
<enn. carm. 1.7.1> Fluminis in medio succendis uiscera, Fauste,
<enn. carm. 1.7.2> Cuius alit magnam carminis unda sitim
<enn. carm. 1.7.3> Quis ferat ardorem laticum flammas que fluentis
<enn. carm. 1.7.4> Cognatas sicco sorbeat ore potans?
<enn. carm. 1.7.5> Fonte uaporiferum pariunt tua uerba calorem:
<enn. carm. 1.7.6> Aestuet unde iecur, pocula prospiciunt.
<enn. carm. 1.7.7> Ingenii quisquis festinus tendit ad amnem,
<enn. carm. 1.7.8> Non putet ambiguum: sic bibit, ut sitiat.
<enn. carm. 1.7.9> Nobilis occultum condiuit limpha saporem,
<enn. carm. 1.7.10> Conputat et damnum, si minus inde feram.
<enn. carm. 1.7.11> Lubrica Cecropio confidens lingua coturno
<enn. carm. 1.7.12> Nil iactet priscos nobilitate seni.
<enn. carm. 1.7.13> In ueterum morem pangit noua carmina Faustus,
<enn. carm. 1.7.14> Qui per membra suum desecat arte melos.
<enn. carm. 1.7.15> Doctus ad incudem uerba infabricata referre,
<enn. carm. 1.7.16> Quosque facit uersus ter que quater que probat.
<enn. carm. 1.7.17> Aetas cana refert digitis animasse Myronem
<enn. carm. 1.7.18> Quod fingebat opus uiuificante manu.
<enn. carm. 1.7.19> Tu uerbis faciem tribuis, modulamine membra.
<enn. carm. 1.7.20> Quod natura deo, hoc tibi dant studia.
<enn. carm. 1.7.21> In uetulum dexter si uertas plectra cadauer,
<enn. carm. 1.7.22> Primaeuum facias aedificante lyra.
<enn. carm. 1.7.23> Si flores simules gelidi per plaustra Bootis,
<enn. carm. 1.7.24> Mox Helicem uernis sibilat aura modis
<enn. carm. 1.7.25> Ninguida lustra rosas, fundant tibi frigora mustum,
<enn. carm. 1.7.26> Feruenti Pallas sidere dona ferat:
<enn. carm. 1.7.27> Piscis in aetherio quem portas uertice tranet:
<enn. carm. 1.7.28> Si iubeas uersu, marmora ceruus amat.
<enn. carm. 1.7.29> Faucibus e mediis inpasto uiscera praedam
<enn. carm. 1.7.30> Ore potens tollas, quam tenet ore leo.
<enn. carm. 1.7.31> Iam scio Castalii quo me traxistis amores:
<enn. carm. 1.7.32> Accedunt culpis munera uestra meis.
<enn. carm. 1.7.33> Sutilis ad tumidas rapitur mea cumba procellas,
<enn. carm. 1.7.34> Hibernos passura notos, quam nauita pauper
<enn. carm. 1.7.35> Rimosam tenui fingens de cortice puppim
<enn. carm. 1.7.36> Conposuit nomen que dedit sine laude phaseli.
<enn. carm. 1.7.37> Illa nec Aegeum pelagus nec littora Phryxi
<enn. carm. 1.7.38> Nec quaecumque ualet trux aequora uerrere fundo
<enn. carm. 1.7.39> Aeolus agnouit, placidos sed gurgitis alti
<enn. carm. 1.7.40> Praelegit bene cauta sinus, ubi seruiat Auster,
<enn. carm. 1.7.41> Non ubi regna petat, quotiens ibi remige lento
<enn. carm. 1.7.42> Sibilat in tremula discurrens aura carina.
<enn. carm. 1.7.43> Lintea nam summis dum crispant nexa cerucis,
<enn. carm. 1.7.44> Quae portant mortes praestant mihi flamina somnos.
<enn. carm. 1.7.45> Huc uertam puppim, certis mea carbasa uentis
<enn. carm. 1.7.46> Commendans, cursus artis opis que meae.
<enn. carm. 1.7.47> Flecte uiam uelis clauum que ad littora, Phoebe:
<enn. carm. 1.7.48> Anchora proscissum mordeat unca solum.
<enn. carm. 1.7.49> Musa, dictorum caput optimorum,
<enn. carm. 1.7.50> Herbidam fingens hederis coronam,
<enn. carm. 1.7.51> Quam per exactos muneras poetas,
<enn. carm. 1.7.52> Necte capillos.
<enn. carm. 1.7.53> Sulcat inmensum pelagus carina,
<enn. carm. 1.7.54> Nescit ad clauum manus apta ferri,
<enn. carm. 1.7.55> Quo uocat dextrum regimen per undas
<enn. carm. 1.7.56> Artis amicus.
<enn. carm. 1.7.57> Pergis ad Faustum, trutinam loquelae,
<enn. carm. 1.7.58> Ore qui uastum ualet ut profundum,
<enn. carm. 1.7.59> Luce quem mundus ueneratur ipsa
<enn. carm. 1.7.60> Dexteriorem.
<enn. carm. 1.7.61> Aurium libram tenet in Camenis:
<enn. carm. 1.7.62> Illius ferrum secat omne uulnus,
<enn. carm. 1.7.63> Quodquod internis latet in medullis
<enn. carm. 1.7.64> Carminis aegri.
<enn. carm. 1.7.65> Si meos uellet modicos thyrambos
<enn. carm. 1.7.66> Mente, qua cunctum moderatur orbem,
<enn. carm. 1.7.67> Inter infantum triuiale murmur
<enn. carm. 1.7.68> Pendere, laus est.
<enn. carm. 1.7.69> Lux mea, Fauste,
<enn. carm. 1.7.70> Spesque salusque,
<enn. carm. 1.7.71> Litterularum
<enn. carm. 1.7.72> Munera parua
<enn. carm. 1.7.73> Suscipe laetus.
<enn. carm. 1.7.74> Sic tua summus
<enn. carm. 1.7.75> Germina Christus
<enn. carm. 1.7.76> Lucida seruet.
<enn. carm. 1.7.77> Porrige dextram
<enn. carm. 1.7.78> Nominis almi.
<enn. carm. 1.7.79> Grata Tonanti
<enn. carm. 1.7.80> Farra piorum.
<enn. carm. 1.8.1> Fama refert, ueterum quae nescit perdere gesta,
<enn. carm. 1.8.2> Quae loquitur semper quicquid in orbe fuit:
<enn. carm. 1.8.3> Germina dum lucis Titan dispergit in axem
<enn. carm. 1.8.4> Et ditat mundum nobilibus radiis,
<enn. carm. 1.8.5> Vda uaporiferas cohibent dum lora quadrigas
<enn. carm. 1.8.6> Et nitidum gurges mittit ubique diem:
<enn. carm. 1.8.7> Vndantes doctis manibus Sol flexit habenas,
<enn. carm. 1.8.8> Artificem dominum lux bene nota tulit.
<enn. carm. 1.8.9> Sed Phaethonteo postquam dare regna precatu
<enn. carm. 1.8.10> Non exploratis uiribus instituit,
<enn. carm. 1.8.11> Degenerem primis rectorem motibus astrum
<enn. carm. 1.8.12> Sensit et excussis currere coepit equis.
<enn. carm. 1.8.13> Tunc totam sonipes lucem de naribus efflans
<enn. carm. 1.8.14> Non tenuit legis tempora certa suae.
<enn. carm. 1.8.15> In flammam cessit splendor, quod luminat ussit
<enn. carm. 1.8.16> Quodque animat terras exitium peperit.
<enn. carm. 1.8.17> Tunc et Hyperboreas dum frangit lampade crustas,
<enn. carm. 1.8.18> Epotis Tanais siccus abibat aquis.
<enn. carm. 1.8.19> Crystallum fluxit, sed cursus fluminis arsit:
<enn. carm. 1.8.20> Quod lapides soluit, nexuit Eridanum.
<enn. carm. 1.8.21> Sic ego rhetoricum temptans transcurrere callem,
<enn. carm. 1.8.22> Adgredior currus solis et imperium.
<enn. carm. 1.8.23> Nescio quid uariis inpendam sideris oris,
<enn. carm. 1.8.24> Nescio quid teneam: cuncta calor superat.
<enn. carm. 1.8.25> Curia te pollens teretem formauit ad unguem
<enn. carm. 1.8.26> Et patribus iussit lumina ferre suis.
<enn. carm. 1.8.27> Tu Phoebum reddis: fumat tibi uictima pinguis,
<enn. carm. 1.8.28> Pro qua cessissent fulmine caelicolae.
<enn. carm. 1.8.29> At mihi uix illud transmittunt pauperes horti
<enn. carm. 1.8.30> Rubra quod acceptum testa refutat holus.
<enn. carm. 1.8.31> Sum, fateor, cuius destillent uerba relatu,
<enn. carm. 1.8.32> Quae maciem monstrent pauperis ingenii.
<enn. carm. 1.8.33> Carmina nulla cano, nec me modulante Camenas
<enn. carm. 1.8.34> Mansurum dabitur pollicis ore sophos.
<enn. carm. 1.8.35> Quicquid Apollineo loquebamur pectine, cessi
<enn. carm. 1.8.36> Oblitus linguae, quam mihi fila dabant.
<enn. carm. 1.8.37> Rustica per teneras errat mihi dextera cordas,
<enn. carm. 1.8.38> Confringunt dulces barbara plectra modos.
<enn. carm. 1.8.39> Ah quotiens uitreis Heliconis fluxit in herbis
<enn. carm. 1.8.40> Adridens labiis quae facit unda sitim!
<enn. carm. 1.8.41> Ah quotiens hederis redimitus tempora duxi,
<enn. carm. 1.8.42> Aonium mulcens carmine concilium!
<enn. carm. 1.8.43> At nunc per siluas, inter spelaea ferarum,
<enn. carm. 1.8.44> Agrestem certus ducere militiam,
<enn. carm. 1.8.45> Grandia per ualidos commendo semina sulcos,
<enn. carm. 1.8.46> Vt germen uitae destituant lolia.
<enn. carm. 1.8.47> Lactea ne mentem denudent uerba solutam,
<enn. carm. 1.8.48> Et dictis mollis dicar et ingenio:
<enn. carm. 1.8.49> Non mihi per campos discurrat lingua patentes,
<enn. carm. 1.8.50> Mascula nec lituis dicta feram grauibus:
<enn. carm. 1.8.51> Ne mea grandisono flammentur corda coturno
<enn. carm. 1.8.52> Et tumidus scriptis moribus esse puter.
<enn. carm. 1.8.53> Qui mihi tunc portus? famam petit undique lector.
<enn. carm. 1.8.54> Sed stabilis pudor est, si taceam, proprius.
<enn. carm. 1.8.55> Tu caelum teneas, me terris linque quietum,
<enn. carm. 1.8.56> Qui solum noui, quod bene nil didici.
<enn. carm. 1.9.1> Vatibus antiquis dicendi maxima uirtus
<enn. carm. 1.9.2> Illa fuit, doctis si scirent fallere uerbis:
<enn. carm. 1.9.3> Laus erat in laudem mentitum pangere carmen.
<enn. carm. 1.9.4> Tunc operi fraus apta fuit: nam more poetae
<enn. carm. 1.9.5> Seruantes quod crimen habet uetuere pudore
<enn. carm. 1.9.6> Vera loqui, carmen que fides despexit ubique.
<enn. carm. 1.9.7> Ars placuit, quam culpa decet: nam doctior error
<enn. carm. 1.9.8> Extorsit certis metuenda poemata linguis.
<enn. carm. 1.9.9> Lex docuit sine lege loqui, cum uindicat arte
<enn. carm. 1.9.10> Quidquid iura negant fandum: retinacula morum
<enn. carm. 1.9.11> Numina fallaci finxerunt sordida cantu:
<enn. carm. 1.9.12> Phoebum et ter ternas dixerunt esse sorores,
<enn. carm. 1.9.13> Castalium laticem, uarias quoque Palladis artes:
<enn. carm. 1.9.14> Tunc laurus tripodas cortinam tympana plectrum
<enn. carm. 1.9.15> Narrabant: illos a ueri tramite fugit
<enn. carm. 1.9.16> Sensus, et errantes uisus delusit imago.
<enn. carm. 1.9.17> Nunc linguam citharae, quae cantat pollicis ore,
<enn. carm. 1.9.18> Sperae, fides: magis, ille, ueni nunc, spiritus, oro,
<enn. carm. 1.9.19> Cuius inexhausto reuiuiscit semper in anno
<enn. carm. 1.9.20> Quicquid terra creat, gignit mare, parturit aether:
<enn. carm. 1.9.21> Qui freta diffundit, solidum dat corpus in aruis,
<enn. carm. 1.9.22> Saxa ciet iussu, metuit quem cautibus horrens
<enn. carm. 1.9.23> Caucasus, aurito famuli cum fortia sensu
<enn. carm. 1.9.24> Corda domat: qui cuncta uidet, quem cuncta tremescunt:
<enn. carm. 1.9.25> Fons uia dextra lapis uitulus leo lucifer agnus
<enn. carm. 1.9.26> Ianua spes uirtus uerbum sapientia uates
<enn. carm. 1.9.27> Hostia uirgultum pastor mons rete columba
<enn. carm. 1.9.28> Flamma gigans aquila sponsus patientia uermis
<enn. carm. 1.9.29> Filius excelsus dominus deus, omnia Christus.
<enn. carm. 1.9.30> Hunc precor ut dictis adsit: qui pectora prisci
<enn. carm. 1.9.31> Vatis ut ingressus Pharaonis tempore regis,
<enn. carm. 1.9.32> Adiuuit gracili locuturum uoce prophetam.
<enn. carm. 1.9.33> Se stupuit tunc ipse, reor, bene conscius oris,
<enn. carm. 1.9.34> Murmuris et soliti, conplentem principis aures
<enn. carm. 1.9.35> Pondere uoce sono sensu probitate pudore.
<enn. carm. 1.9.36> Tu famulum, tu, sancte, mone: da soluere grates,
<enn. carm. 1.9.37> Quas debere iuuat. sanctum conplectimur omnes
<enn. carm. 1.9.38> Ecce diem, uoluit quo se iubar indere terris
<enn. carm. 1.9.39> Promptius et radiis animas animare propinquis,
<enn. carm. 1.9.40> Quo gaudet mundus, cum non sint gaudia mundi.
<enn. carm. 1.9.41> Cernis adorantem pauidos summittere uultus
<enn. carm. 1.9.42> Vatis in obsequium? natalis tempora sentit
<enn. carm. 1.9.43> Festa nec amissis contemnit tristis alumnis.
<enn. carm. 1.9.44> Iste dies cunctis uitae cunctis que salutis
<enn. carm. 1.9.45> Causa fuit, ueteris dissoluens uincula noxae.
<enn. carm. 1.9.46> Christus in hoc tribuit decus et tutamen in aruis
<enn. carm. 1.9.47> Ausoniis, parili populos qui mente gubernet
<enn. carm. 1.9.48> Et gentes pietate regat: quibus auctor Olympi
<enn. carm. 1.9.49> Pollicitus simili regem probitate parauit:
<enn. carm. 1.9.50> Dexter ut ipse deus solio dat iura corusco.
<enn. carm. 1.9.51> Proximus hic caelo, cui recti conscia mens est,
<enn. carm. 1.9.52> Semper erit, quem iusta probant, quem iudice mundo
<enn. carm. 1.9.53> Publica uota legunt: fateor, suffragia magna
<enn. carm. 1.9.54> Contulit, ut sedis gremio frueretur inemptae.
<enn. carm. 1.9.55> Libera te dominum posuit sibi turba perennem,
<enn. carm. 1.9.56> Seruitio laudanda suo. pro quantus ubique
<enn. carm. 1.9.57> Feruor erat! sancto mundi plaudente tumultu
<enn. carm. 1.9.58> Omnibus idem animus, turbis uox omnibus una.
<enn. carm. 1.9.59> Sic tamen alterutrum certabant uincere uotis,
<enn. carm. 1.9.60> Ceu sibi cum diro bellandi cominus hoste
<enn. carm. 1.9.61> Causa foret: uulgus proprio tunc sanguine uincit,
<enn. carm. 1.9.62> Pollicitum quotiens fuerit sufferre pericla.
<enn. carm. 1.9.63> Caspia non aliter cum tigris feta Niphaten
<enn. carm. 1.9.64> Circuit aut catulos rapiendi format ad usus,
<enn. carm. 1.9.65> Ardet in absentes, saeuis mortalia mandit
<enn. carm. 1.9.66> Membra animis hominum que necem petit ore cruento.
<enn. carm. 1.9.67> Alter in hoc senium teneris miratus in annis,
<enn. carm. 1.9.68> Alter in antiqua iactabat stirpe parentes:
<enn. carm. 1.9.69> Alterius contenta parum de sanguine mens est,
<enn. carm. 1.9.70> Digna referre uiri uirtutum stemmata mille
<enn. carm. 1.9.71> Commemorat: quanta tituli tunc laude superstant,
<enn. carm. 1.9.72> Vincuntur quotiens, et morum gloria uictis
<enn. carm. 1.9.73> Parturit insignem per saecula longa triumphum!
<enn. carm. 1.9.74> Ille pudicitiam, quae pulchro in corpore uernat
<enn. carm. 1.9.75> Pulchrior, et casta ridentem luce figuram
<enn. carm. 1.9.76> Laudibus ad caelum portat: decus illa profecto
<enn. carm. 1.9.77> Adtulit huic facies, quae multis causa pericli
<enn. carm. 1.9.78> Saepe fuit: pulchrum satis est mansisse pudicum.
<enn. carm. 1.9.79> Haec nisi de summo non dantur culmine Olympi.
<enn. carm. 1.9.80> Sicubi contingant uel formae commoda sanctis
<enn. carm. 1.9.81> Mentibus adcrescant, bello se uincere certant
<enn. carm. 1.9.82> Tunc homines, fundit que decus uel munera terrae
<enn. carm. 1.9.83> Dextra animae uiuit que sibi, dum deperit illi.
<enn. carm. 1.9.84> Haec cum multiplici populus narraret ab ore,
<enn. carm. 1.9.85> Vna fuit cunctis sententia fixa cateruis.
<enn. carm. 1.9.86> Turba sacerdotum ueneranda que curia saecli
<enn. carm. 1.9.87> Elegit uoluit meruit suscepit amauit.
<enn. carm. 1.9.88> Ecce aliud dictu que nouum mirabile cunctis
<enn. carm. 1.9.89> Transieram, quod quisque pauet, quod suspicit orbis.
<enn. carm. 1.9.90> Vix primaeuus erat, tremulis cum limina lucis
<enn. carm. 1.9.91> Calcantur plantis, cum matris ab ubere raptis
<enn. carm. 1.9.92> Blandior a tenero sucus subducitur haustu:
<enn. carm. 1.9.93> Callida mentitum genetrix cum forte saporem
<enn. carm. 1.9.94> Herbarum querulis infundit dura labellis,
<enn. carm. 1.9.95> Nesciat ut natus gustu cognoscere matrem,
<enn. carm. 1.9.96> Vnde subornatum sorbetur lacte negato
<enn. carm. 1.9.97> Faucibus insuetis ridenda fraude uenenum.
<enn. carm. 1.9.98> Istius illa fuit, cum signum contigit, aetas.
<enn. carm. 1.9.99> Nam fulsisse ferunt huius cunabula magno
<enn. carm. 1.9.100> Lumine, cum tantus micuisset splendor in illo,
<enn. carm. 1.9.101> Quantus in obsequium potuit tunc fundier aether,
<enn. carm. 1.9.102> Cum iussus seruire uiro mortalia raptim
<enn. carm. 1.9.103> Membra leuat lapsu gradiens celer ignis Olympi,
<enn. carm. 1.9.104> Cornipedum pernix cursus imitatus equorum:
<enn. carm. 1.9.105> Prospera non aliter puerum tunc flamma pererrans
<enn. carm. 1.9.106> Circuit inlustrat ueneratur suspicit ambit.
<enn. carm. 1.9.107> Tum pauidus genitor summisso lumine fatur:
<enn. carm. 1.9.108> "Summe deum, sancti custos, qui culmine caeli
<enn. carm. 1.9.109> Omina dextra facis, quae cernis lumine dextro,
<enn. carm. 1.9.110> Hunc tibi de primis et adhuc reptantibus annis,
<enn. carm. 1.9.111> Sancte, pater uoueo, quem necdum cassibus artis
<enn. carm. 1.9.112> Lubrica terrenis innectunt saeculi culpis.
<enn. carm. 1.9.113> Nec faciant: sit, summe deus, tibi munus opimum."
<enn. carm. 1.9.114> Haec ait et lacrimas quas promunt gaudia fundit.
<enn. carm. 1.9.115> Crispinam petit inde libens, quem dicere digno
<enn. carm. 1.9.116> Non datur eloquio, nec si modo surgat Auerno
<enn. carm. 1.9.117> Qui potuit rigidas de rupibus Apennini,
<enn. carm. 1.9.118> Flamina cum starent, ad plectrum ducere siluas.
<enn. carm. 1.9.119> Helias fuit hic mage: nam quis Helisaeum
<enn. carm. 1.9.120> Linqueret in terris duplicato manere palmae?
<enn. carm. 1.9.121> Nutriuit quem lacte pio, quod ab ubere Paulus
<enn. carm. 1.9.122> Pressit, euangelicis plena est cui dextra papillis.
<enn. carm. 1.9.123> Salue, sancte parens, semper saluete, recepti
<enn. carm. 1.9.124> Crispini cineres, ad cuius iura redundat
<enn. carm. 1.9.125> Quidquid in hoc Christi miramur dogmate dignum.
<enn. carm. 1.9.126> Tu bene transmissum tibi censum possides, heres.
<enn. carm. 1.9.127> Res non parua docet triplicatis iuncta talentis:
<enn. carm. 1.9.128> Monstrat ab occidui reuocatum partibus orbis
<enn. carm. 1.9.129> Quod supplex captum transmittit Gallia uulgus:
<enn. carm. 1.9.130> Effera te uiso didicerunt pectora flecti,
<enn. carm. 1.9.131> Armatum precibus superasti, maxime, regem.
<enn. carm. 1.9.132> Sic pugnax gladios obtundit uerbere lingua,
<enn. carm. 1.9.133> Sic ferrum expugnat uerborum lamina fortis.
<enn. carm. 1.9.134> Nam si fanda ferunt sociant qui maxima paruis,
<enn. carm. 1.9.135> Sic dominum expectat domitatis uilicus aruis,
<enn. carm. 1.9.136> Cum bene mollitos incurui dente ligonis
<enn. carm. 1.9.137> Scribit agros faciem que soli sic pectit aratris,
<enn. carm. 1.9.138> Vt spumet plenis currens uindemia labris.
<enn. carm. 1.9.139> Inserit externas peregrino in cespite plantas,
<enn. carm. 1.9.140> Aduena coniunctis sociatur nexibus arbor,
<enn. carm. 1.9.141> Truncantur stirpes, demessum falce maritat
<enn. carm. 1.9.142> Virgultum, tenero lignum mordetur hiatu,
<enn. carm. 1.9.143> Germine nobilitas consurgit non sua paruo,
<enn. carm. 1.9.144> Surculus ignoto coalescit munere diues,
<enn. carm. 1.9.145> Dum madefacta nouo iungit plantaria libro.
<enn. carm. 1.9.146> Paestanis pariter depingit terga rosetis,
<enn. carm. 1.9.147> Regius agresti uestitur murice campus.
<enn. carm. 1.9.148> Lilia pro nitidae funduntur lumine calcis:
<enn. carm. 1.9.149> Tunc pingit uiolas cythisos colocasia calthas
<enn. carm. 1.9.150> Cinnama serpillum narcissos balsama costos.
<enn. carm. 1.9.151> Tunc rediuiua serit quae portat germina phoenix.
<enn. carm. 1.9.152> Hunc iubet adueniens dominus discumbere seruum,
<enn. carm. 1.9.153> Surgit et ipse suis manibus dat fercula mensae.
<enn. carm. 1.9.154> Sic tua ter denis, animarum cultor, in annis
<enn. carm. 1.9.155> Halant rura rosas, interpellata nec ullis
<enn. carm. 1.9.156> Frigoribus marcescit humus, quam uere perenni
<enn. carm. 1.9.157> Seruat odorato meritorum cespite doctor.
<enn. carm. 1.9.158> Arbuta siccantur quotiens tua rore negato,
<enn. carm. 1.9.159> Infundis lacrimis, cophinum quoque congeris illic
<enn. carm. 1.9.160> Stercoris inmundi: tunc ramis surgit opimis,
<enn. carm. 1.9.161> Tunc fecunda deo nascendi iura superstat.
<enn. carm. 1.9.162> Suscipe nunc dexter, uitae lux aurea nostrae,
<enn. carm. 1.9.163> Gaudia quem faciunt modicum tibi promere carmen.
<enn. carm. 1.9.164> Cum mea uota deus produxerit ordine coepto,
<enn. carm. 1.9.165> Fulserit et docilis quem plantat dextera palmes,
<enn. carm. 1.9.166> Debita post centum reddam tibi fortius annos.
<enn. carm. 1.9.167> En statui quodcumque tibi nunc scalpere carmen
<enn. carm. 1.9.168> Nodoso sub iure, pater, quod nexuit artis
<enn. carm. 1.9.169> Diuersa sub sorte modis lex proxima poenae,
<enn. carm. 1.9.170> Vsquam ne fallax nutaret syllaba. dixi.
<enn. carm. 1.10.1> Nigrante tectam pallio
<enn. carm. 1.10.2> Iam terra noctem suscipit,
<enn. carm. 1.10.3> Vt uiua dulci funere
<enn. carm. 1.10.4> Reconualescant corpora.
<enn. carm. 1.10.5> Mortis figura blandior
<enn. carm. 1.10.6> Bustum soporis admouet,
<enn. carm. 1.10.7> Anhela lucis aestibus
<enn. carm. 1.10.8> Dum mens tepescit otio.
<enn. carm. 1.10.9> Lux Christe uita ueritas,
<enn. carm. 1.10.10> Ne fusca somni tempora
<enn. carm. 1.10.11> Tetris parata umbraculis,
<enn. carm. 1.10.12> Nos ad tenebras euocent.
<enn. carm. 1.10.13> Nox nulla nos subdat sibi
<enn. carm. 1.10.14> In noctis atrae tegmine,
<enn. carm. 1.10.15> Sed nec caloris ebrii
<enn. carm. 1.10.16> Mentita pingat corpora,
<enn. carm. 1.10.17> Verum reatum nesciis
<enn. carm. 1.10.18> Falsi ministrans criminis.
<enn. carm. 1.10.19> Tu per quietis munera
<enn. carm. 1.10.20> Adsiste, custos peruigil.
<enn. carm. 1.10.21> Hostis procul sit callidus:
<enn. carm. 1.10.22> Quod laedit, illud dormiat.
<enn. carm. 1.10.23> Qui dente saeuo mandere
<enn. carm. 1.10.24> Certat cubantes lectulis,
<enn. carm. 1.10.25> Hic membra uintuc lugeat
<enn. carm. 1.10.26> Pulsare sese quos foues.
<enn. carm. 1.10.27> Madente carne spiritus
<enn. carm. 1.10.28> Non enecetur naufragus.
<enn. carm. 1.10.29> Ornet cubile castitas,
<enn. carm. 1.10.30> Quae prima uirtutum micat:
<enn. carm. 1.10.31> Viuat fides in pectore,
<enn. carm. 1.10.32> Quae luce uernat perpeti.
<enn. carm. 1.11.1> Deus perenne gaudium,
<enn. carm. 1.11.2> Pax Christe cordis anxii
<enn. carm. 1.11.3> Portusque fluctuantium,
<enn. carm. 1.11.4> Quem nec procella, turbidis
<enn. carm. 1.11.5> Si uerrat ima motibus,
<enn. carm. 1.11.6> Potest fugare a pectore.
<enn. carm. 1.11.7> Qui mersa ponto subleuas
<enn. carm. 1.11.8> Qui subiugata sarcinis,
<enn. carm. 1.11.9> Qui dux prophetae naufragi,
<enn. carm. 1.11.10> Dum uiuit esca beluae,
<enn. carm. 1.11.11> Dum nescit aequor quod tenet,
<enn. carm. 1.11.12> Tutum ferino e gutture
<enn. carm. 1.11.13> Exactor abrumpis cibum.
<enn. carm. 1.11.14> Diro reductus remige,
<enn. carm. 1.11.15> Custode saluus pessimo,
<enn. carm. 1.11.16> Vates locutus te deum
<enn. carm. 1.11.17> Tunc iussa gessit fortior.
<enn. carm. 1.11.18> Inmunda lymphis sobrium
<enn. carm. 1.11.19> Per busta tetris uexerat:
<enn. carm. 1.11.20> Viuens sepulcra pertulit,
<enn. carm. 1.11.21> Viuentis urnae prandium.
<enn. carm. 1.11.22> Secreta coeti prodidit
<enn. carm. 1.11.23> Testis uerendus intimi.
<enn. carm. 1.11.24> Sic nos precamur, rex dues,
<enn. carm. 1.11.25> Maerore fractos ut cibum
<enn. carm. 1.11.26> De uentre curarum rape.
<enn. carm. 1.11.27> Viuit medullis quod necat,
<enn. carm. 1.11.28> Turbanture alta uiscerum.
<enn. carm. 1.11.29> In fonte carnis ardor est,
<enn. carm. 1.11.30> Qui mergit urit adficit:
<enn. carm. 1.11.31> Sed si serenus aspicis,
<enn. carm. 1.11.32> Pressura gignet gaudium.
<enn. carm. 1.12.1> Vatis Cypriani et martyris
<enn. carm. 1.12.2> Cor lingua sensus dignitas
<enn. carm. 1.12.3> Mortem ferendo proferunt:
<enn. carm. 1.12.4> Vitale bustum nex dedit:
<enn. carm. 1.12.5> Mucrone parta lux micat.
<enn. carm. 1.12.6> Dictis fuit praefulgidus
<enn. carm. 1.12.6> Et ore diues unico,
<enn. carm. 1.12.7> Torrentis unda gurgitis,
<enn. carm. 1.12.8> Inpacta cornu specula
<enn. carm. 1.12.9> Sermone uincens promptulo,
<enn. carm. 1.12.10> Opes uerendi pectoris
<enn. carm. 1.12.11> Qui iure Christo reddidit.
<enn. carm. 1.12.12> Nunc munus inplet pristinum:
<enn. carm. 1.12.13> Orator orat obtinet
<enn. carm. 1.12.14> Et dura causis temperat,
<enn. carm. 1.12.15> Facit beatos ex peris,
<enn. carm. 1.12.16> Peccata rumpens carmine.
<enn. carm. 1.12.17> Non flamma carcer uinculum
<enn. carm. 1.12.18> Potest nocere quos iuuat.
<enn. carm. 1.12.19> Mactare iussus hostias
<enn. carm. 1.12.20> Lugenda risit numina,
<enn. carm. 1.12.21> Instante mox periculo
<enn. carm. 1.12.22> Fugit percla funere:
<enn. carm. 1.12.23> Parua loquendi schemate
<enn. carm. 1.12.24> Moras remisit ictibus,
<enn. carm. 1.12.25> Acciuit enses laetior,
<enn. carm. 1.12.26> Currente leto plus celer.
<enn. carm. 1.12.27> Proconsul esse saeuior
<enn. carm. 1.12.28> Nequiuit ille Maximus,
<enn. carm. 1.12.29> Dum quod minatur munus est,
<enn. carm. 1.12.30> Nec tardat ira lenior
<enn. carm. 1.12.31> Christum uolentes uisere.
<enn. carm. 1.13.1> Et hoc supernum munus est,
<enn. carm. 1.13.2> Quod linguq linguis militat.
<enn. carm. 1.13.3> Quis non tonantis praemia
<enn. carm. 1.13.4> Per dona eiusdem proferat?
<enn. carm. 1.13.5> Facit lquendo qui sapit,
<enn. carm. 1.13.6> Dignum loquatur ut deo.
<enn. carm. 1.13.7> Infundit ecce spiritus,
<enn. carm. 1.13.8> Et ora rursus instruit.
<enn. carm. 1.13.9> Intrat ueterno pectora
<enn. carm. 1.13.10> Euiscerata nubilo.
<enn. carm. 1.13.11> In hoc apostolis die
<enn. carm. 1.13.12> Dum uerba Verbum diuidut,
<enn. carm. 1.13.13> Sermone mundi praepotens
<enn. carm. 1.13.14> Et corda mundi contulit.
<enn. carm. 1.13.15> Summis feratur laudibus:
<enn. carm. 1.13.16> Habet homo ora gentium,
<enn. carm. 1.13.17> Thrax Gallus Indus unus est.
<enn. carm. 1.13.18> Quod blanda ludit Graecia,
<enn. carm. 1.13.19> Quod saeuit atrox barbarum
<enn. carm. 1.13.20> Stridor Canopi murmuris,
<enn. carm. 1.13.21> Quod lingua latrat Parthica,
<enn. carm. 1.13.22> Pectus pleuit hospitum.
<enn. carm. 1.13.23> Mundi ad salutem curritur
<enn. carm. 1.13.24> Nolente mundo tot uiis,
<enn. carm. 1.13.25> Quot sacra nunc remissio
<enn. carm. 1.13.26> Pascalis instat gratiae,
<enn. carm. 1.13.27> Dum mysticam septemplici
<enn. carm. 1.13.28> Ornat coronam munere.
<enn. carm. 1.13.29> Augmenta plenitudinis
<enn. carm. 1.13.30> Opes ministrant diuiti.
<enn. carm. 1.13.31> Nunc mente uoce psallite:
<enn. carm. 1.13.32> Hoc nostra debet mens deo.
<enn. carm. 1.14.1> Quid Stephano potentius?
<enn. carm. 1.14.2> Dicas Coronam: martyr est.
<enn. carm. 1.14.3> Hoc est homo, quod praemium:
<enn. carm. 1.14.4> Fructus laboris nomen est.
<enn. carm. 1.14.5> Laus haec breuis prolixa fit,
<enn. carm. 1.14.6> Si sic uocantur inclyti.
<enn. carm. 1.14.7> Necis minister, aspice,
<enn. carm. 1.14.8> De morte uitam conferens,
<enn. carm. 1.14.9> Hoc dat saluti quod negat.
<enn. carm. 1.14.10> Felix sub istis ictibus
<enn. carm. 1.14.11> Fit sempiternus exitu.
<enn. carm. 1.14.12> Cruore lucem praeparat,
<enn. carm. 1.14.13> Caelum sepulcri munere,
<enn. carm. 1.14.14> Hostem ut triumphus effugat:
<enn. carm. 1.14.15> Ceu palma sic congreditur.
<enn. carm. 1.14.16> Hic primus intauit uiam
<enn. carm. 1.14.17> Nullis subactam gressibus.
<enn. carm. 1.14.18> Secreta lustrauit poli,
<enn. carm. 1.14.19> In ueste carnis abditus
<enn. carm. 1.14.20> Clamauit: Òecce filius
<enn. carm. 1.14.21> Consistit in dextra patris.Ó
<enn. carm. 1.14.22> Dum saxa ferrent impii,
<enn. carm. 1.14.23> Dum mille leti machinas,
<enn. carm. 1.14.24> Solus bonorum conscius,
<enn. carm. 1.14.25> Orabat ex fide loquens,
<enn. carm. 1.14.26> Ne nescientes noxios
<enn. carm. 1.14.27> Caelestis ira perderet:
<enn. carm. 1.14.28> Insons eat uesania.
<enn. carm. 1.14.29> Reum furor prouexerat,
<enn. carm. 1.14.30> Per uota currebat labor:
<enn. carm. 1.14.31> Crucem gemebat carnifx,
<enn. carm. 1.14.32> Crescente quem subegerat.
<enn. carm. 1.15.1> Caelo ferunt Ambrosium
<enn. carm. 1.15.2> Nomen honor uel action.
<enn. carm. 1.15.3> Nil debet hic faundiae,
<enn. carm. 1.15.4> Dos omnis est a moribus.
<enn. carm. 1.15.5> Fortis iuuantem non cupit
<enn. carm. 1.15.6> Vmbrone munitus suo.
<enn. carm. 1.15.7> In carne nil carnis regit:
<enn. carm. 1.15.8> Regina mens in corpore
<enn. carm. 1.15.9> Confregit omne lubricum.
<enn. carm. 1.15.10> Sic uixit ille non sibi,
<enn. carm. 1.15.11> Sed totus auctori deo.
<enn. carm. 1.15.12> Adiectus hinc apostolis
<enn. carm. 1.15.13> Reduxit expulsam fidem,
<enn. carm. 1.15.14> Dixit triumphos martyrum
<enn. carm. 1.15.15> Linguae uirentis laureis.
<enn. carm. 1.15.16> Hic ore praedam sustulit
<enn. carm. 1.15.17> De fauce serpentis feri.
<enn. carm. 1.15.18> Qui bella Christi militat,
<enn. carm. 1.15.19> Nudus timetur ensibus.
<enn. carm. 1.15.20> Viuit sepultus et iuuat,
<enn. carm. 1.15.21> Clauum tenes ecclesiae.
<enn. carm. 1.15.22> Iustina uirus perdidit,
<enn. carm. 1.15.23> Dat poena uati praemium.
<enn. carm. 1.15.24> Sedis memento, lux, tuae,
<enn. carm. 1.15.25> Exorna, sancte, posteros,
<enn. carm. 1.15.26> Auctore fultos nobili,
<enn. carm. 1.15.27> Ne dux sereni culminis
<enn. carm. 1.15.28> In numbe tectus horreat,
<enn. carm. 1.15.29> Qui pastor est antistitum,
<enn. carm. 1.15.30> Quod fuscat omne summouet,
<enn. carm. 1.15.31> Gregem gubernat principum
<enn. carm. 1.15.32> Magister est docentium.
<enn. carm. 1.16.1> Iam Christus ascendit polum,
<enn. carm. 1.16.2> Necauit ante funera,
<enn. carm. 1.16.3> Letum sepultus expulit:
<enn. carm. 1.16.4> Mors mortis inpulsu ruit.
<enn. carm. 1.16.5> Cantate factum, saecula,
<enn. carm. 1.16.6> Funus subegit tartarum,
<enn. carm. 1.16.7> Vicit peremptus exitum:
<enn. carm. 1.16.8> Sors inde luget pallida,
<enn. carm. 1.16.9> Praesumpsit unde gaudium.
<enn. carm. 1.16.10> Escis uorator captus est:
<enn. carm. 1.16.11> Est praeda raptor omnium.
<enn. carm. 1.16.12> Iam rete uinctum ducitur,
<enn. carm. 1.16.13> Iacet catena in nexibus,
<enn. carm. 1.16.14> Serpens uenena propulit:
<enn. carm. 1.16.15> Mitis terit superbiam,
<enn. carm. 1.16.16> Agnus leonem euiscerat.
<enn. carm. 1.16.17> Plus istud est potentiae,
<enn. carm. 1.16.18> Quod nostra, Christe, suscipis
<enn. carm. 1.16.19> Et ueste serui absconditus
<enn. carm. 1.16.20> Nos ad triumphum prouehis,
<enn. carm. 1.16.21> Quam si e coruscis sedibus
<enn. carm. 1.16.22> Fulgore terreres reos.
<enn. carm. 1.16.23> Deus patet per omnia,
<enn. carm. 1.16.24> Nullo remotus tegmine:
<enn. carm. 1.16.25> Sed ut iacentes erigat,
<enn. carm. 1.16.26> Dignatus esse quod sumus,
<enn. carm. 1.16.27> Redemit ipse ius suum.
<enn. carm. 1.16.28> Ouem reuexit perditam
<enn. carm. 1.16.29> Pastoris ad custodiam.
<enn. carm. 1.16.30> Leuate portas, angeli:
<enn. carm. 1.16.31> Intrat tremendus arbiter,
<enn. carm. 1.16.32> Maior tropaeis hostium.
<enn. carm. 1.17.1> Quae lingua posit, quis ualeat stilus
<enn. carm. 1.17.2> Tantae triumphos uirginis eloqui?
<enn. carm. 1.17.3> Nunc, mente molles, discite, masculi:
<enn. carm. 1.17.4> Exempla praestat, sumite desides,
<enn. carm. 1.17.5> Puella fortis cum superat uiros.
<enn. carm. 1.17.6> Virtus teneri nescia semper est,
<enn. carm. 1.17.7> Nec iura sexus fractaque mens ei,
<enn. carm. 1.17.8> Quae corde Christum conciperet semel.
<enn. carm. 1.17.9> Soluunt caducis pectora uinculis
<enn. carm. 1.17.10> Quibus repostus mentibus est dues.
<enn. carm. 1.17.11> Tormenta torsit fortia corpore:
<enn. carm. 1.17.12> Lassante poena creuit amor crucis.
<enn. carm. 1.17.13> Si scire posses uincere martyram,
<enn. carm. 1.17.14> Vesane tortor, parcere disceres.
<enn. carm. 1.17.15> Flammas flagellum carnifices rotas
<enn. carm. 1.17.16> Cui crux sequenda est non metuit nimis.
<enn. carm. 1.17.17> Hanc cum caminis igne crepantibus
<enn. carm. 1.17.18> Iussisse fertur praecipitem dari
<enn. carm. 1.17.19> Priscus, ueneni fonte nocentior.
<enn. carm. 1.17.20> (Nam sic feralem tempore sordido
<enn. carm. 1.17.21> Dixere sanctae uirginis arbitrum),
<enn. carm. 1.17.22> Huius ministri dum cuperent nimis
<enn. carm. 1.17.23> Fornacis escae tradere martyram,
<enn. carm. 1.17.24> Lux tunc Olympi luce serenior
<enn. carm. 1.17.25> Opus remouit saeua uolentium,
<enn. carm. 1.17.26> Cum uoce monstrant qui gladium simul:
<enn. carm. 1.17.27> ÒNos hinc precamur dirige tartaro,
<enn. carm. 1.17.28> Nam nostra sanctam non uiolat manus.Ó
<enn. carm. 1.17.29> Turgescit illi felle iecur calens:
<enn. carm. 1.17.30> Mox saxa fossas uerbera bestias,
<enn. carm. 1.17.31> Maius uenenum blanditias parat,
<enn. carm. 1.17.32> Quibus uirago fortiter obstitit.
<enn. carm. 1.18.1> Angusta uitae tempora,
<enn. carm. 1.18.2> Paruis coacta terminis,
<enn. carm. 1.18.3> Mors sancta donat crescere:
<enn. carm. 1.18.4> Aeterna fines praeparat.
<enn. carm. 1.18.5> De fruge casuum uenit
<enn. carm. 1.18.6> Quo surgat humanum genus:
<enn. carm. 1.18.7> In stripe Nazarius bona
<enn. carm. 1.18.8> De morte lumen addidit.
<enn. carm. 1.18.9> Nerone felix principe,
<enn. carm. 1.18.10> Diuersa perpussus mala,
<enn. carm. 1.18.11> Lustrauit orbem non graui
<enn. carm. 1.18.12> Pauore cordis algidus:
<enn. carm. 1.18.13> Sed ut profanes inderet
<enn. carm. 1.18.14> Quo calle conscendant polos,
<enn. carm. 1.18.15> Verus magister actibus
<enn. carm. 1.18.16> Exempla, non uerbis dedit.
<enn. carm. 1.18.17> Nam ductor ille fortis est,
<enn. carm. 1.18.18> Qui bella uiribus docet.
<enn. carm. 1.18.19> Quem dicta militem trahunt,
<enn. carm. 1.18.20> Si dux gerendis abstinet?
<enn. carm. 1.18.21> Ventosa linguae hortatio
<enn. carm. 1.18.22> Quod forma praestat non habet.
<enn. carm. 1.18.23> Sed magna postquam semina
<enn. carm. 1.18.24> Scribente terram sarculo
<enn. carm. 1.18.25> Glebis refudit optimis,
<enn. carm. 1.18.26> Mediolanum mox petit,
<enn. carm. 1.18.27> In qua triumpho nobili
<enn. carm. 1.18.28> Carnis ruinam reppulit.
<enn. carm. 1.18.29> Qui sede non digna iacens,
<enn. carm. 1.18.30> Vatem tremendus mox monet,
<enn. carm. 1.18.31> Vt clara rursus munera
<enn. carm. 1.18.32> Mundo refusus adderet.
<enn. carm. 1.19.1> Vt uirginem fetam loquar,
<enn. carm. 1.19.2> Quid laude dignum Mariae?
<enn. carm. 1.19.3> Det partus ornet exigat:
<enn. carm. 1.19.4> Quod clausa porta, quod patens
<enn. carm. 1.19.5> Exposcit, ipsa suggerat.
<enn. carm. 1.19.6> Sint uerba ceu miraculum,
<enn. carm. 1.19.7> Quid, mens, requires ordinem?
<enn. carm. 1.19.8> Natura totum perdidit:
<enn. carm. 1.19.9> Hoc est salus, quod uincimur.
<enn. carm. 1.19.10> Cum sola uirgo degeret,
<enn. carm. 1.19.11> Concepit aure filium,
<enn. carm. 1.19.12> Stupente factum corpore:
<enn. carm. 1.19.13> Turgescit aluus spiritu.
<enn. carm. 1.19.14> Quod lingua iecit semen est,
<enn. carm. 1.19.15> In carne Verbum stringitur.
<enn. carm. 1.19.16> De matre cunctus noster est,
<enn. carm. 1.19.17> De patre nil distans deus:
<enn. carm. 1.19.18> Vtrisque partus integer,
<enn. carm. 1.19.19> Qui gignit et quae percipit.
<enn. carm. 1.19.20> Nil maior ille seruulis,
<enn. carm. 1.19.21> Sed nec minor creante fit.
<enn. carm. 1.19.22> Fons dicta clausus accipit,
<enn. carm. 1.19.23> Fons membra clausus egerit:
<enn. carm. 1.19.24> Nec rima cessit arctior,
<enn. carm. 1.19.25> Et uera proles emicat.
<enn. carm. 1.19.26> Dic, mater et uirgo, precor,
<enn. carm. 1.19.27> Quisquamne claudit exiens?
<enn. carm. 1.19.28> Arctantur exta fetibus,
<enn. carm. 1.19.29> Vinclum pudoris natus est.
<enn. carm. 1.19.30> [Quae lau]de Christi dignior
<enn. carm. 1.19.31> Quam sunt superna crederis,
<enn. carm. 1.19.32> Nostri memento praepotens.
<enn. carm. 1.20.1> Cum gesta Martini loquor,
<enn. carm. 1.20.2> Nil laude dignum transeo:
<enn. carm. 1.20.3> Diuisa uirtus omnibus
<enn. carm. 1.20.4> Vnum coacta praetulit.
<enn. carm. 1.20.5> Labore magno martyr est
<enn. carm. 1.20.6> Victore carnis spiritu:
<enn. carm. 1.20.7> Hoc est triumphis proximum,
<enn. carm. 1.20.8> Si bella calcent intima.
<enn. carm. 1.20.9> Perdente uires corpore
<enn. carm. 1.20.10> Res fixa constat laureis:
<enn. carm. 1.20.11> Sublimat hostem mentium
<enn. carm. 1.20.12> Qui uota membrorum facit.
<enn. carm. 1.20.13> Hic fontis ignem nesciens
<enn. carm. 1.20.14> Calore feruebat dei:
<enn. carm. 1.20.15> Vndis uapore iunctus est,
<enn. carm. 1.20.16> Christo dicatus aetibus.
<enn. carm. 1.20.17> Qua ueste nuduum texerat,
<enn. carm. 1.20.18> Hac rex nitebat aetheris:
<enn. carm. 1.20.19> Sordente panno adquiritur
<enn. carm. 1.20.20> Quo fulget astrorum globus.
<enn. carm. 1.20.21> Quam iusta commutatio!
<enn. carm. 1.20.22> Astrum rependiit indigens
<enn. carm. 1.20.23> Et regna mendicus parat.
<enn. carm. 1.20.24> Mox sacra uitae contigit,
<enn. carm. 1.20.25> De plebe lusit daemonum,
<enn. carm. 1.20.26> Iussit fauillis surgere
<enn. carm. 1.20.27> Vixere tactu funera.
<enn. carm. 1.20.28> Flagella passus est libens,
<enn. carm. 1.20.29> Quibus coronam nexuit.
<enn. carm. 1.20.30> Conpulsus ad antistitem
<enn. carm. 1.20.31> Votum repugnans induit,
<enn. carm. 1.20.32> Quod sancta conpleuit fides.
<enn. carm. 1.21.1> Dionysio Chrisus dedit
<enn. carm. 1.21.2> Quot bella, tot uictorias.
<enn. carm. 1.21.3> Exul piorum ciuis est,
<enn. carm. 1.21.4> Vrbis supernae particeps.
<enn. carm. 1.21.5> Constantius uatem loco
<enn. carm. 1.21.6> Quondam tyrannus expulit.
<enn. carm. 1.21.7> Non cessit iste turbido,
<enn. carm. 1.21.8> Creuit periculis fides.
<enn. carm. 1.21.9> Hoc sancta dat professio:
<enn. carm. 1.21.10> Te poena tradit prosperis,
<enn. carm. 1.21.11> Optata mercaris malo.
<enn. carm. 1.21.12> Persiste, tortor adiuuans,
<enn. carm. 1.21.13> Lux haec negando ceditur.
<enn. carm. 1.21.14> O quam beata aduersitas,
<enn. carm. 1.21.15> Si sic triumphant exules!
<enn. carm. 1.21.16> Nihil uerendo martyre
<enn. carm. 1.21.17> Confessor ille distitit.
<enn. carm. 1.21.18> Dispersa mors quos adficit
<enn. carm. 1.21.19> Ad uota mortis euolant.
<enn. carm. 1.21.20> Nil lenta perdit coctio:
<enn. carm. 1.21.21> Intrat latenter abdita.
<enn. carm. 1.21.22> Vitale funus maeror est,
<enn. carm. 1.21.23> Velox medela transitus.
<enn. carm. 1.21.24> Risit furorem principis
<enn. carm. 1.21.25> Fide manente cursitans:
<enn. carm. 1.21.26> Fixus per orbem ducitur,
<enn. carm. 1.21.27> Qua sol coruscat acrior,
<enn. carm. 1.21.28> Negans bibendi copiam.
<enn. carm. 1.21.29> A te, tremende, sumimus
<enn. carm. 1.21.30> Ceu nostra quae remuneras.
<enn. carm. 1.21.31> Tu mitte sanctum poscere,
<enn. carm. 1.21.32> Quod ipse nobis conferas.
<enn. carm. 2.1.1> Gente bonus, probitate nitens et nominis auctor
<enn. carm. 2.1.2> Sic iacet angusto, dic dolor, in tumulo?
<enn. carm. 2.1.3> Spes domus inmensae modico contecta sepulcro est,
<enn. carm. 2.1.4> Artantur paruis culmina cespitibus.
<enn. carm. 2.1.5> Quid decus in pueris, quid praestant limina uitae?
<enn. carm. 2.1.6> Non expectatis mors uenit ordinibus.
<enn. carm. 2.1.7> Quid iuuat hunc, teneris senium quod praetulit annis?
<enn. carm. 2.1.8> Funeribus iunxit funera multa suis.
<enn. carm. 2.1.9> Occidit, heu, iuuenis, qui tersit crimina uitae
<enn. carm. 2.1.10> Tempore culparum uiuificante deo.
<enn. carm. 2.1.11> Aspice, primaeuos metuis qui forsitan annos,
<enn. carm. 2.1.12> Aetas uincentem non tenuit puerum.
<enn. carm. 2.1.13> Exemplum terris linquens, ad sidera raptus
<enn. carm. 2.1.14> Confessis rectum quam bene monstrat iter!
<enn. carm. 2.1.15> Bis denas hiemes, totidem transcendit aristas,
<enn. carm. 2.1.16> Quem subito ex oculis sors inimica tulit.
<enn. carm. 2.2.1> Numquam morte perit meritis post busta superstes,
<enn. carm. 2.2.2> Funera sublimem non capiunt animam.
<enn. carm. 2.2.3> Sanguis honor genius probitas constantia census
<enn. carm. 2.2.4> Interimunt multis dotibus exitium.
<enn. carm. 2.2.5> In commune, bonus non sentit damna sepulcri.
<enn. carm. 2.2.6> Fila legunt Parcae quae dederant miseris:
<enn. carm. 2.2.7> Pendula lassantur quae plebem stamina portant:
<enn. carm. 2.2.8> Fortia contingunt licia nobilibus.
<enn. carm. 2.2.9> Cana uenerandi renouabant saecula mores,
<enn. carm. 2.2.10> In que uicem templi pectora munda tulit.
<enn. carm. 2.3.1> Consona diuersis finxisti carmina libris:
<enn. carm. 2.3.2> Suscipiat gaudens littera quod tribuit.
<enn. carm. 2.3.3> Nescio qui tantum non laudet, Fauste, pudorem,
<enn. carm. 2.3.4> Cum reddis si quid lecta dedere tibi.
<enn. carm. 2.3.5> Depositum perdit mens recti nescia semper:
<enn. carm. 2.3.6> Ad mores redeunt haec documenta probos,
<enn. carm. 2.3.7> Si tamen admittis dexter mea uerba, fatebor,
<enn. carm. 2.3.8> Qui pollet magnis paruula iuste fugat.
<enn. carm. 2.3.9> Laudentur tereti quos pingis carmine, uates,
<enn. carm. 2.3.10> Mascula rhetorico schemate lingua tonet:
<enn. carm. 2.3.11> Ceu Paulus Christum docuit hominem que deum que,
<enn. carm. 2.3.12> Quo praestat cunctis gaudeat eloquio.
<enn. carm. 2.3.13> Attica per Graios ditentur dogmata sensus
<enn. carm. 2.3.14> Et nostrum stupeat Graecia docta decus.
<enn. carm. 2.3.15> Moralis strictis, narrentur physica certis,
<enn. carm. 2.3.16> Historiam monstrans indicet historia,
<enn. carm. 2.3.17> Comica per limam numerentur, fortia plausu:
<enn. carm. 2.3.18> Conueniunt operi lucida dicta tuo.
<enn. carm. 2.3.19> Non ualet haec alter: sed Faustum dicere summa
<enn. carm. 2.3.20> Laudis erit semper, si bene nota loquor.
<enn. carm. 2.4.1> Antistes summus, plaustrum, te, nobile, donat.
<enn. carm. 2.4.2> Pandit iter magnis, omina dextra facit.
<enn. carm. 2.5.1> Rustica, perpetuae non te sors pallida uitae
<enn. carm. 2.5.2> Sustulit, interitum nec tibi morte dedit.
<enn. carm. 2.5.3> Purior aetherias graderis sine carne per arces.
<enn. carm. 2.5.4> Sic uitam castae funera nobilitant,
<enn. carm. 2.5.5> Quod, mirum, uiduata tibi sic constitit aetas,
<enn. carm. 2.5.6> Coniugis ad natum cum bene ductus amor.
<enn. carm. 2.6.1> Corpore deuicto moritur quicumque superstat:
<enn. carm. 2.6.2> Dant leti legem crimina sola homini.
<enn. carm. 2.6.3> Nil tibi, uirgo, perit: carnem mens pura refudit,
<enn. carm. 2.6.4> Quae numquam mundi uixit in obsequiis.
<enn. carm. 2.6.5> Funera busta rogi scelerum stipendia cessent:
<enn. carm. 2.6.6> De uita ad uitam transitus iste placet.
<enn. carm. 2.7.1> Occisor mortis, dux uitae, planta salutis!
<enn. carm. 2.7.2> Aspice: nam serpens ecce uenena fugat,
<enn. carm. 2.7.3> Et quod supplicii species et mortis imago
<enn. carm. 2.7.4> Iam fuerat miseris, est mihi certa salus.
<enn. carm. 2.8.1> Antistes genio pollens probitate pudore
<enn. carm. 2.8.2> Ornauit donum meritis et lumina uitae
<enn. carm. 2.8.3> Ad pretium iungens operis haec templa locauit.
<enn. carm. 2.8.4> Lapsa per incertos non spargit fama recessus:
<enn. carm. 2.8.5> Sed ueteris facti uiuit lex aucta per aeuum,
<enn. carm. 2.8.6> Cum dexter capiat Laurenti munera Xystus.
<enn. carm. 2.8.7> Sic manet officium, quod sanctis contigit olim.
<enn. carm. 2.8.8> Obtulit hic templum, ueniens quod consecrat ille.
<enn. carm. 2.9.1> Vilia tecta prius facibus cessere beatis,
<enn. carm. 2.9.2> Si splendor per damna uenit, si culmina flammis
<enn. carm. 2.9.3> Consurgunt habitura deum, si perdita crescunt
<enn. carm. 2.9.4> Ignibus innocuis, si dant dispendia cultum.
<enn. carm. 2.9.5> Qualis erit reparans crepitantibus aucta ruinis?
<enn. carm. 2.9.6> Laurenti, tua bella gerens incendia uince.
<enn. carm. 2.9.7> Sordida marcenti latuisset terra recessu,
<enn. carm. 2.9.8> Si status faciem tenuissent antra uetusti.
<enn. carm. 2.9.9> Sed postquam superi flammas misere secundas,
<enn. carm. 2.9.10> Ad lumen cineres traxerunt ista colendum.
<enn. carm. 2.9.11> Huc oculos conuerte pios, qui cuncta uapore
<enn. carm. 2.9.12> Praedicis mundanda, pater, rebus que docendos
<enn. carm. 2.9.13> Instrue, ne uerbis titubet mens nescia recti.
<enn. carm. 2.10.1> Aedibus ad genium duo sunt concessa per aeuum,
<enn. carm. 2.10.2> Si niteant crustis aut domini merito.
<enn. carm. 2.10.3> Herbida pasturam simulantia saxa uirentem
<enn. carm. 2.10.4> Inliciant oculos nobiliore dolo:
<enn. carm. 2.10.5> Fallat opus tamen arte, regat natura figuras,
<enn. carm. 2.10.6> Viscera dum lapidum fingit imaginibus:
<enn. carm. 2.10.7> Candorem roseo perfundat doctor ab ore,
<enn. carm. 2.10.8> Depingat sparsis congrua membra notis.
<enn. carm. 2.10.9> Aurum culmen ebur tabulas laquearia gemmas
<enn. carm. 2.10.10> Non datur humanis plus rutilare bonis.
<enn. carm. 2.10.11> In pretio crustis fors et sine lege iocatur.
<enn. carm. 2.10.12> Moribus ut constes, crede, laboris erit.
<enn. carm. 2.11.1> [Antiquum] ecce nitet templum, quod sorduit ante,
<enn. carm. 2.11.2> Cui faciem ueterem lux noua conposuit.
<enn. carm. 2.11.3> Perdidit antiquum quis religione sacellum,
<enn. carm. 2.11.4> Numinibus pulsis quod bene numen habet?
<enn. carm. 2.11.5> Di, quibus hoc patuit, possessas linquite sedes.
<enn. carm. 2.11.6> Quod fecit Victor, uictor ubique tenet.
<enn. carm. 2.11.7> Addidit ad cultum merito successor et actis,
<enn. carm. 2.11.8> Qui morum nomen hinc, Honorate, geris.
<enn. carm. 2.11.9> Nubila uiperei qui gestat corda ueneni,
<enn. carm. 2.11.10> Non datur ut faciat culmina pulcra deo.
<enn. carm. 2.12.1> Accipe de cuius biberit domus arta fluentis,
<enn. carm. 2.12.2> Atria quod superet porticibus modicis.
<enn. carm. 2.12.3> Pontificis summi studio constructa renidet,
<enn. carm. 2.12.4> Laurenti proprium possidet ista diem.
<enn. carm. 2.12.5> Splendida per census consurgunt tecta ruinam,
<enn. carm. 2.12.6> Occasum nescit quod uenit a domino.
<enn. carm. 2.12.7> Vix caries senium comitata hoc deterit umquam,
<enn. carm. 2.12.8> Gloria factoris quod bene condiderit.
<enn. carm. 2.12.9> Fabula de magnis numquam tacitura reseruat,
<enn. carm. 2.12.10> Quod uincens aeuum nomen ad astra ferat.
<enn. carm. 2.13.1> Ille fuit rigidi semper seruator honesti,
<enn. carm. 2.13.2> Terribilis culpis supplicibus que pius,
<enn. carm. 2.13.3> Quem numquam flexit uitium, miseratio semper,
<enn. carm. 2.13.4> Iudicium facie certus ubique dedit.
<enn. carm. 2.13.5> Crimina corripuit uultu, conpuncta refouit,
<enn. carm. 2.13.6> Conscia secreti detulit ora tui.
<enn. carm. 2.13.7> Hunc utero genetrix caelestem fudit in aulam,
<enn. carm. 2.13.8> Vbera subducens tradidit uberibus.
<enn. carm. 2.13.9> Cana uenerandum stupuerunt saecula uatem:
<enn. carm. 2.13.10> Moribus ante fuit quod gerit officio.
<enn. carm. 2.14.1> Qui possessa diu felix habitacula liquit?
<enn. carm. 2.14.2> Quae creuit domino sic uiduata domus?
<enn. carm. 2.14.3> Aulica suscipiens moderamina raptus inemptum
<enn. carm. 2.14.4> Quod pretio mentis quaeritur obtinuit.
<enn. carm. 2.14.5> Nunc locus inriguo retinet quod sorbuit haustu,
<enn. carm. 2.14.6> Prospera custodiens faucibus hausta semel.
<enn. carm. 2.14.7> Extemplo quisquis successit mansor et heres,
<enn. carm. 2.14.8> Ingresso dextrum contulit ista pedem.
<enn. carm. 2.14.9> Quid praestet consors ad uitam discite sanctam,
<enn. carm. 2.14.10> Si reddunt mundos tecta dicata uiros.
<enn. carm. 2.15.1> Da, pater omnipotens, per saecula longa, precamur,
<enn. carm. 2.15.2> Spes ut certa piis hospitibus ueniat:
<enn. carm. 2.15.3> Candida ne meritis fuscentur stamina nostris,
<enn. carm. 2.15.4> Neu metis sistat palma parata meis.
<enn. carm. 2.15.5> Surgat qui propriae genetricis fotus in aluo
<enn. carm. 2.15.6> Ad gustum uitae per tua dona uenit.
<enn. carm. 2.15.7> Tu mea uel tenui perfundis corda sapore,
<enn. carm. 2.15.8> Tu testem linguam sanguinis esse facis.
<enn. carm. 2.15.9> Celsa tenebroso frondescunt arbuta luxu,
<enn. carm. 2.15.10> Quae nullis strinxit falcibus agricola.
<enn. carm. 2.16.1> Eloquium certus naturae constitit index,
<enn. carm. 2.16.2> Perfecti fontem quaerere qui sitiat.
<enn. carm. 2.16.3> Libertas semper studiis reseratur honestis,
<enn. carm. 2.16.4> Infabricata latet nobilitas tenebris.
<enn. carm. 2.16.5> Captiuum uenis seruasset terra metallum,
<enn. carm. 2.16.6> Ni daret inuentor quod uocat in medium.
<enn. carm. 2.16.7> Scrutator fuluum concessit pallidus aurum:
<enn. carm. 2.16.8> Qui polit ingenuum, sic facit esse suum.
<enn. carm. 2.16.9> Hactenus Ionium perlustrans remige pauco,
<enn. carm. 2.16.10> Ad portum cumbam flecte, Thalia, meam.
<enn. carm. 2.17.1> Nauita per postes suspendit munera ponti,
<enn. carm. 2.17.2> In foribus propriis flumine parta gerens.
<enn. carm. 2.17.3> Venator portis adponit missile ferrum,
<enn. carm. 2.17.4> Vestibulum galea comitur armigeri.
<enn. carm. 2.17.5> Discitur in ualuis ars uirtus nomen origo.
<enn. carm. 2.17.6> Nos frontis signo credimur esse dei.
<enn. carm. 2.17.7> Sic nostrum pande studium, dux littera recti,
<enn. carm. 2.17.8> Vt domus ingenium non taceat domini.
<enn. carm. 2.17.9> Qui gestas Latium satiatus pectora rorem,
<enn. carm. 2.17.10> Aspice serpentes hic Heliconis aquas.
<enn. carm. 2.18.1> Ecce tenet uictrix pennatum dextera numen:
<enn. carm. 2.18.2> Venit et ad reditum non habet arma uiae.
<enn. carm. 2.18.3> Pugnacem gestans sonipes per terga minatur,
<enn. carm. 2.18.4> Aduena cui terror ridet in arte bonus.
<enn. carm. 2.18.5> Discat Hyperboreis famosum germen in aruis
<enn. carm. 2.18.6> Naturae genium, cum simulacra uidet.
<enn. carm. 2.19.1> Aspice deposita blandum feritate leonem:
<enn. carm. 2.19.2> Ore uomit limphas pectoris obsequio.
<enn. carm. 2.19.3> Vnda fluit rostro, dens mortis pocula mandit,
<enn. carm. 2.19.4> Naturam perdens belua nos satiat.
<enn. carm. 2.19.5> Effera dum uitreos effundunt guttura fontes,
<enn. carm. 2.19.6> Dira salutiferis corda lauantur aquis.
<enn. carm. 2.20.1> Conditor Armenius, supero qui dignus honore est,
<enn. carm. 2.20.2> Hic peperit fontem uiuificantis aquae.
<enn. carm. 2.20.3> Plena salutiferis gestemus uiscera limphis:
<enn. carm. 2.20.4> Ne sitiat potans contulit unda semel.
<enn. carm. 2.20.5> Rapta sepulturis animauit corpora pictor:
<enn. carm. 2.20.6> Funera uiua uidens mors eat in tumulos.
<enn. carm. 2.20.7> Illorum tamen iste iocus conplectitur artus,
<enn. carm. 2.20.8> Quos paries facie, mens tenet alma fide.
<enn. carm. 2.21.1> Delia ceruus aper tigris leo bucula pardus
<enn. carm. 2.21.2> Adportant mensis fercula, docte, tuis.
<enn. carm. 2.22.1> Diuersis dapibus confinia proxima seruat,
<enn. carm. 2.22.2> Dum claudit uariis fercula multa uiis.
<enn. carm. 2.22.3> Limitibus certis quod iunctus diuidit ordo,
<enn. carm. 2.22.4> Vnus in argento quam bene uenter habet!
<enn. carm. 2.23.1> Quis rogo per facinus crimen conpescuit umquam?
<enn. carm. 2.23.2> Amplector sanctas, quae dant bona semina, fraudes,
<enn. carm. 2.23.3> Augmento rumpunt dum iurgia saeua perito.
<enn. carm. 2.23.4> Qui natum matris per culpam reddit amori,
<enn. carm. 2.23.5> Hunc odiis constat missurum semina pacis.
<enn. carm. 2.23.6> Ordine peruerso fallax concordia pugna est,
<enn. carm. 2.23.7> Cum belli facies tribuat mentita quietem.
<enn. carm. 2.24.1> Di, prohibete minas, quas partus nuntiat horrens.
<enn. carm. 2.24.2> Quem lupa sordenti conceptum fudit asello.
<enn. carm. 2.24.3> Coniugis ille cibus satiauit uiscera prole,
<enn. carm. 2.24.4> Edidit et pecori subolem fera, prodiga legis.
<enn. carm. 2.24.5> Quid faciat rumpens naturam conuena discors?
<enn. carm. 2.24.6> Vnde sequenda petat natus, quis dicere possit,
<enn. carm. 2.24.7> Quem stultum genitor, furem dedit inproba mater?
<enn. carm. 2.24.8> Nobile degenerans tenuisset culmen ab istis.
<enn. carm. 2.24.9> Sed uitiis proprium te norunt, crede, parentes,
<enn. carm. 2.24.10> Elinguem trepidum iactantem fraudibus aptum,
<enn. carm. 2.24.11> Gutturis inmensi, sorbentem quicquid ubique est,
<enn. carm. 2.24.12> Qui semel adsuetas humano sanguine fauces
<enn. carm. 2.24.13> Pandit et ad uiles non uertit rostra iuuencos.
<enn. carm. 2.25.1> Pasiphae, niueum linquens nec in arte iuuencum,
<enn. carm. 2.25.2> Diffusis collo manibus petis oscula supplex,
<enn. carm. 2.25.3> Pulcrior et certis inludis ficta puellis:
<enn. carm. 2.25.4> Candidus argentum superat bos luce coloris:
<enn. carm. 2.25.5> Viuit amor taurus mulier sine corpore uero.
<enn. carm. 2.26.1> Praeparat in fletu qui fercula lauta uocatis,
<enn. carm. 2.26.2> Annua per lacrimas celebret sollemnia magnas.
<enn. carm. 2.27.1> Numquam stante domo pascit, mihi credite, tantos,
<enn. carm. 2.27.2> Qui tumulos natis et mensas conplet amicis.
<enn. carm. 2.28.1> Conuiuae miseri, luctus deposcite multos:
<enn. carm. 2.28.2> Prandia tot uenient, funera quot fuerint.
<enn. carm. 2.29.1> Blanditur mulier, sentit bos, membra mouentur.
<enn. carm. 2.29.2> Attulit ars formas: quis dedit his animas?
<enn. carm. 2.30.1> Et fictus rigidam seruat, Venus inproba, mentem
<enn. carm. 2.30.2> Taurus, ut admoti suspendat rostra labellis.
<enn. carm. 2.31.1> Si tibi sunt animae, pictor, quibus inseris artem,
<enn. carm. 2.31.2> Mollior in tauro claudatur spiritus, oro,
<enn. carm. 2.31.3> Fortia si miserae non dantur corda puellae.
<enn. carm. 2.32.1> Consulis ad genium nomen pro stemmate iunxi:
<enn. carm. 2.32.2> Dans lucem fastis, sum trabeis potior.
<enn. carm. 2.32.3> Quid, palmata, tuo tantum de murice uernas?
<enn. carm. 2.32.4> Plus fucante dedit purpura nostra tibi.
<enn. carm. 2.33.1> Inprobe, quid fractis confundis singula uerbis?
<enn. carm. 2.33.2> Depingit mores obruta lingua tuos.
<enn. carm. 2.33.3> Accipis exposcis praesumis renuis ardes.
<enn. carm. 2.33.4> Tristia blanda simul, fortia fluxa facis.
<enn. carm. 2.33.5> Ira pauor rabies patientia tempore in uno:
<enn. carm. 2.33.6> Tot facies gestas pectoribus uacuis.
<enn. carm. 2.34.1> Suscipit oblatum, ueniam cui contulit Iesus.
<enn. carm. 2.34.2> Post culpas animae sunt holocausta dei.
<enn. carm. 2.34.3> Perge, puer, teneros superans bene conscius annos.
<enn. carm. 2.34.4> Vectores meruit candida uita pios.
<enn. carm. 2.35.1> Inludis Gallis, Veneti male tincta propago.
<enn. carm. 2.35.2> Nil candoris habes: mens tibi quod genus est.
<enn. carm. 2.35.3> Despicis insontes, maculatae uernula terrae:
<enn. carm. 2.35.4> Sed natos Rhodani nix probitatis habet.
<enn. carm. 2.36.1> Quod tibi naturae dederit lex germen, amice,
<enn. carm. 2.36.2> Hoc mihi fons tradat uiuificantis aquae.
<enn. carm. 2.37.1> Commoda de damnis mercaris, gaudia planctu,
<enn. carm. 2.37.2> Si tibi de Christo est indubitata fides.
<enn. carm. 2.38.1> Hoc est quod nitido membrum conpletur oliuo:
<enn. carm. 2.38.2> Nil potius sanctas conuenit ante fores.
<enn. carm. 2.39.1> Horrea parua licet, sed mens est largior illis.
<enn. carm. 2.39.2> Non parcens opibus diuitias merui.
<enn. carm. 2.40.1> Adueniant animum reserantes teste figura,
<enn. carm. 2.40.2> Quo semper uotum proditur indicio.
<enn. carm. 2.41.1> Nulla penum laxat mentis pressura sinistrae:
<enn. carm. 2.41.2> Effluit extensis quod spatiis latitat.
<enn. carm. 2.42.1> Non mihi diffusae dant prandia celsa coquinae,
<enn. carm. 2.42.2> Nec plures uenter concutit artifices.
<enn. carm. 2.42.3> Fercula pauca damus numerum uincentia cultu,
<enn. carm. 2.42.4> Gloria nec mensae damna salutis habet.
<enn. carm. 2.43.1> Sobria cella, cadis uinum quae seruat onustis,
<enn. carm. 2.43.2> Corpora confirmat gressibus acta suis.
<enn. carm. 2.43.3> Infundant multis irarum pocula flammas,
<enn. carm. 2.43.4> Mitescunt nostro bellica corda mero.
<enn. carm. 2.44.1> Respice, qui gressum sinuas per amoena uirecta,
<enn. carm. 2.44.2> Vt discas cultis lucem praeferre diserti.
<enn. carm. 2.44.2> Adridet germen, quod linguae pingitur ostro:
<enn. carm. 2.44.3> Ver habet in bruma qui flores carmine gignit:
<enn. carm. 2.44.4> Per glaciem zephyros exalant uerba tepentes.
<enn. carm. 2.44.5> Ebria fulgenti maduerunt murice dicta,
<enn. carm. 2.44.6> Omnibus in rebus sermonum purpura regnat:
<enn. carm. 2.44.7> Oris ad imperium submittunt colla chelydri.
<enn. carm. 2.44.8> Algida cum roseo iuuenescant sanguine corda,
<enn. carm. 2.44.9> Primaeuos gelidis ostendit littera membris.
<enn. carm. 2.44.10> Vertit ad obsequium naturae munera doctus,
<enn. carm. 2.44.11> Aetates species mensuras tempora formas.
<enn. carm. 2.45.1> Conlaudet spatiis hortorum commoda lautis
<enn. carm. 2.45.2> Plurima cui satiant iugera culta famem.
<enn. carm. 2.45.3> Ditior extentos superat dos larga minorum:
<enn. carm. 2.45.4> Nobilitas uera est, quae nitet in modicis.
<enn. carm. 2.45.5> Venit ad inclusum postponens Gratia campos,
<enn. carm. 2.45.6> Prodidit angustis quid faciat studium.
<enn. carm. 2.45.7> Vernat in ingressu uiridanti porticus umbra,
<enn. carm. 2.45.8> Cui fudit genium uitifer ipse deus:
<enn. carm. 2.45.9> Exornans magnis foliorum texta racemis
<enn. carm. 2.45.10> Aestiuis iungit commoda frigoribus.
<enn. carm. 2.45.11> Lilia nam laurus oleas commixta rosetis
<enn. carm. 2.45.12> De cultu proprium fecit habere diem:
<enn. carm. 2.45.13> Serta triumphantis frontem quae monstrat amictum,
<enn. carm. 2.45.14> Contulit ad fetus aurea terra suos.
<enn. carm. 2.45.15> Largus opum poscat maioris praemia uoti:
<enn. carm. 2.45.16> Hoc satis est nobis, quod sine fraude libet.
<enn. carm. 2.46.1> Spiritus exhausto uolitat praelubricus auro:
<enn. carm. 2.46.2> Candida lassatum uix tangit membra metallum.
<enn. carm. 2.46.3> Adflixit pondus pretium fornacis anhelae.
<enn. carm. 2.47.1> Aurea per nebulas dissoluit fila magister:
<enn. carm. 2.47.2> Cluserunt dociles flamina fulua manus.
<enn. carm. 2.48.1> Contulit hic uentus pretiosi membra metalli:
<enn. carm. 2.48.2> Quod finxere timent nec capiunt oculi.
<enn. carm. 2.49.1> Est nihil, et teneo: conuicit dextera uisum.
<enn. carm. 2.49.2> Stringitur artatis digitorum nexibus aura.
<enn. carm. 2.50.1> Damnati fructus mittit tua tessera ligni.
<enn. carm. 2.50.2> Haec hominem dira spoliarunt pabula primum,
<enn. carm. 2.50.3> Et nudis, serpens, post fraudem sorte minaris.
<enn. carm. 2.50.4> Parce, precor, donis: casus et damna reserua.
<enn. carm. 2.50.5> Quid nocitura putas insontis poma saluti?
<enn. carm. 2.50.6> Ante ferax leti tunc mortem depulit arbor,
<enn. carm. 2.50.7> Fixa triumphigeris cum ramis uita pependit.
<enn. carm. 2.51.1> Omnia Memphitis retinentur saecula textis:
<enn. carm. 2.51.2> Seruiuit numquam Laurentius ante Neroni,
<enn. carm. 2.51.3> Nec timuit ualidas uicit qui corpore flammas.
<enn. carm. 2.52.1> Vir facie, mulier gestu, sed crure quod ambo,
<enn. carm. 2.52.2> Iurgia naturae nullo discrimine soluens,
<enn. carm. 2.52.3> Es lepus, et tanti conculcas colla leonis.
<enn. carm. 2.53.1> Exige mendaces, populorum uxorcula, barbas,
<enn. carm. 2.53.2> Ne minuant quaestum mascula labra tuum.
<enn. carm. 2.54.1> Respice portentum permixto iure creatum,
<enn. carm. 2.54.2> Communis generis, satius sed dicitur omnis.
<enn. carm. 2.55.1> Ludit in ancipiti constans fallacia sexu:
<enn. carm. 2.55.2> Femineum patitur: peragit cum turpia, mas est.
<enn. carm. 2.56.1> Mundior excocti fulgescat luce metalli
<enn. carm. 2.56.2> Munera disponit qui dare digna deo.
<enn. carm. 2.56.3> Ante uaporatis Laurenti uita caminis
<enn. carm. 2.56.4> Constitit, ut blandum nobilitaret opus.
<enn. carm. 2.56.5> Marmora picturas tabulas sublime lacunar
<enn. carm. 2.56.6> Ipse dedit templo qui probitate nitet.
<enn. carm. 2.56.7> Aedibus ad pretium sic mores conditor addit,
<enn. carm. 2.56.8> Vellera ceu Serum murice tincta feras,
<enn. carm. 2.56.9> Qualiter inclusas comit lux hospita gemmas,
<enn. carm. 2.56.10> Nix lapidis quotiens pulcrior arte rubet.
<enn. carm. 2.57.1> Barbaricam faciem Romanos sumere cultus
<enn. carm. 2.57.2> Miror et inmodico distinctas corpore gentes.
<enn. carm. 2.58.1> Romuleam tegetem nox oris nubila fuscat:
<enn. carm. 2.58.2> Oppressit uestes tenebroso tegmine uultus.
<enn. carm. 2.59.1> Nobilibus tollis genium, male compte, lacernis,
<enn. carm. 2.59.2> Discordes miscens inimico foedere proles.
<enn. carm. 2.60.1> Libera captiuum meruerunt culmina lumen,
<enn. carm. 2.60.2> Adridet facies nubila nulla gerens.
<enn. carm. 2.60.3> Hic nuper astrigeri dos proxima uenit Olympi,
<enn. carm. 2.60.4> Laurenti uatis ducta ministerio,
<enn. carm. 2.60.5> Aedibus et uitae cuius nunc una figura est,
<enn. carm. 2.60.6> Ceu solis radiis forma color similis.
<enn. carm. 2.60.7> Euge uetustorum reparator, perge, nouorum
<enn. carm. 2.60.8> Conditor, et uultu clarus et ingenio.
<enn. carm. 2.60.9> Abiurant priscam te praesule tecta senectam,
<enn. carm. 2.60.10> Aduena casuris porrigitur genius.
<enn. carm. 2.61.1> Prandia lauta paras, sed linguae sordibus horres.
<enn. carm. 2.61.2> Si deses pastor fercula concilias,
<enn. carm. 2.61.3> Ambitiosa fames lassato prodiga censu
<enn. carm. 2.61.4> Cornibus insultat, si taceat dominus.
<enn. carm. 2.62.1> Visceribus miserorum et sanguine pauperis aucte,
<enn. carm. 2.62.2> Tantorum mortes cur tibi sunt epulae?
<enn. carm. 2.62.3> Tubera perdices grus turdus turtur echinus,
<enn. carm. 2.62.4> Non explent uterum corpora mille tuum.
<enn. carm. 2.62.5> Infaustus multis, tibi felix diceris uni,
<enn. carm. 2.62.6> Heres quod misero uenter erit proprius.
<enn. carm. 2.63.1> Artubus humanis polyphemus uixit et atro
<enn. carm. 2.63.2> Sanguine distentos delicias habuit.
<enn. carm. 2.63.3> Tu reddis similem scena redeunte furorem,
<enn. carm. 2.63.4> Cui pastum tribuunt agmina debilium.
<enn. carm. 2.64.1> Mergeret ut diuos in mortem, pabula serpens
<enn. carm. 2.64.2> Contulit et uitam munere dira tulit.
<enn. carm. 2.64.3> Sic quicumque meos paradisi uere labores
<enn. carm. 2.64.4> Demulcet, casses conuiuii patitur:
<enn. carm. 2.64.5> Illic discedit quem pectore gessit amicus:
<enn. carm. 2.64.6> Fit dominus cari gutturis hospitium.
<enn. carm. 2.65.1> Nesciris uotis et cordis nube recedis
<enn. carm. 2.65.2> Ex oculis: praesens quaereris in facie,
<enn. carm. 2.65.3> Tu que per ambages nulli spectabilis esse
<enn. carm. 2.65.4> Calles, mellifluis toxica dans labiis.
<enn. carm. 2.65.5> Hoc uolo quod non uis, iurans te nolle quod optas,
<enn. carm. 2.65.6> Concutis et uariis pectora saeua modis,
<enn. carm. 2.65.7> Hydram uerticibus, formis superare Prometheum
<enn. carm. 2.65.8> Doctus, ut ad priscos fabula non redeat:
<enn. carm. 2.65.9> Bella cies, spoliis crescis, Defensor, ademptis.
<enn. carm. 2.65.10> Ad nomen currit praeda superba tuum.
<enn. carm. 2.66.1> Dum mea multiplices mens anxia sustinet aestus
<enn. carm. 2.66.2> Et reddor uitrei mancipium pelagi
<enn. carm. 2.66.3> Cum que procellosus refluentis portitor undae
<enn. carm. 2.66.4> Africus ut captas me rotat exuuias:
<enn. carm. 2.66.5> Pierius menti calor incidit, indiga serti
<enn. carm. 2.66.6> Tempora mox cinxit laurus Apollinea,
<enn. carm. 2.66.7> Tunc hederae uiridis rubuerunt fronte corymbi,
<enn. carm. 2.66.8> Castalii mellis murmura blanda bibi.
<enn. carm. 2.66.9> Continuo ponens marcentes pectore curas
<enn. carm. 2.66.10> Conplector laudem carmina laetitiam.
<enn. carm. 2.67.1> Musta cadis famuli dum condunt nostra fideles
<enn. carm. 2.67.2> Et ludunt praelo calcibus intrepidis,
<enn. carm. 2.67.3> Dum tingunt rosei plantas de sanguine Bacchi,
<enn. carm. 2.67.4> Scinditur et teneras uua gerens tunicas:
<enn. carm. 2.67.5> Otia Niliacis non passus carmina biblis
<enn. carm. 2.67.6> Sulcaui, tumulo ne tenear moriens.
<enn. carm. 2.67.7> Ebria lapsantis confessus uerba Thaliae,
<enn. carm. 2.67.8> Sum uacuus culpa, si pedibus titubet.
<enn. carm. 2.67.9> Ieiunos deceat lex artis syllaba rhythmus:
<enn. carm. 2.67.10> Nulla Camenarum iungitur ad Bromium.
<enn. carm. 2.68.1> Nescio cur sancto non parcas, stulte, labori,
<enn. carm. 2.68.2> Dum morem seruas dentibus insiliens.
<enn. carm. 2.68.3> Mandere nos pergis, sed uenter commoda nescit:
<enn. carm. 2.68.4> Flamina nam uacuis stringis imaginibus.
<enn. carm. 2.68.5> Escarum gurges nil ruptis murmure buccis
<enn. carm. 2.68.6> Suscipit aut cassis motibus exuberat.
<enn. carm. 2.68.7> Phasiacam uolucrem pisces uel sumina carpens,
<enn. carm. 2.68.8> Vda uaporatis guttura pasce cibis:
<enn. carm. 2.68.9> Me ieiuna iuuat sine ructu pangere dicta:
<enn. carm. 2.68.10> Regifico luxu fercula te satient.
<enn. carm. 2.69.1> Testibus adseritur gens census uita, Tribune,
<enn. carm. 2.69.2> Antiquum quotiens linquimus hospitium.
<enn. carm. 2.69.3> Tu, quem lustratis transmisit gentibus error,
<enn. carm. 2.69.4> Nulla domus pleno nec tenet ampla die,
<enn. carm. 2.69.5> Vis dici locuples sublimis pulcher amicus,
<enn. carm. 2.69.6> Aestibus ignoti missus ab Oceani.
<enn. carm. 2.69.7> Inrita dicta uolant, adsertor non uenit ullus,
<enn. carm. 2.69.8> Nulla fides sexum detegit aut patriam.
<enn. carm. 2.69.9> Mendicus uetulus timidus confusus anhelus,
<enn. carm. 2.69.10> His, uerum perdens, utere nominibus.
<enn. carm. 2.70.1> Tutus falsa loqui poteris sine teste, Tribune:
<enn. carm. 2.70.2> Ventus habet linguam ponderibus uacui.
<enn. carm. 2.71.1> Instabilem faciunt naturae damna Tribunum:
<enn. carm. 2.71.2> Auolat hinc rursus, uincula ni teneant.
<enn. carm. 2.71.3> Tolle, miser, modicam zephyro ueniente saburram:
<enn. carm. 2.71.4> Radix nulla tuo est utilis auxilio.
<enn. carm. 2.72.1> Eunuchus turpem poscit per conpita uictum:
<enn. carm. 2.72.2> Semina telluri non habet unde ferat.
<enn. carm. 2.72.3> Grandia proscissis rus seruat germina membris,
<enn. carm. 2.72.4> Fetibus et messis multiplicata redit.
<enn. carm. 2.72.5> Incassum sectus proscindit uomere terga,
<enn. carm. 2.72.6> Ni findens spargat triticeam subolem.
<enn. carm. 2.73.1> Hic uolucrum pugna est, ubi Gallo caeditur anser:
<enn. carm. 2.73.2> Dat poenas ueteris proditionis auis.
<enn. carm. 2.73.3> Mactatus quondam uocis capis, inprobe, quaestum:
<enn. carm. 2.73.4> Romanis uitam qui dederit moritur.
<enn. carm. 2.74.1> Qui ponti facies, numerum qui nouit harenae,
<enn. carm. 2.74.2> Femina quem iurans fallere nulla potest,
<enn. carm. 2.74.3> Astrorum plebes quae calles spectat amantum,
<enn. carm. 2.74.4> Cynthia cui certis cornibus innotuit:
<enn. carm. 2.74.5> Non ualet hic uultus retinere nomina mores,
<enn. carm. 2.74.6> Quos mutat clerus tempus in exiguum.
<enn. carm. 2.75.1> Gaudet equis recti dissuasor, prodigus aequi,
<enn. carm. 2.75.2> Nomina qui digna studio superante caballis
<enn. carm. 2.75.3> Subtrahit, opponens ad sancta uocabula clunem
<enn. carm. 2.75.4> Sed procul est pecudes quod censet mentis iniquae:
<enn. carm. 2.75.5> Propositum perstat generis, quod stemmata fundunt.
<enn. carm. 2.76.1> Aspidas ut capiat tectis fraus hospita technis,
<enn. carm. 2.76.2> Sub ludi specie mortis imago latet.
<enn. carm. 2.76.3> Vmbra lacessitas producit callida pestes
<enn. carm. 2.76.4> Et bellum blandis principiis geritur.
<enn. carm. 2.76.5> Credite, non aliter Defensor proelia tractat,
<enn. carm. 2.76.6> Qui accusat ridens, qui perimit placidus.
<enn. carm. 2.77.1> Egit quod docuit meritis et honore superstes
<enn. carm. 2.77.2> Ambrosius uates moribus ingenio,
<enn. carm. 2.77.3> Roscida regifico cui fulsit murice lingua,
<enn. carm. 2.77.4> Vere suo pingens germina quae uoluit.
<enn. carm. 2.77.5> Serta redimitus gestabat lucida fronte,
<enn. carm. 2.77.6> Distinctum gemmis ore parabat opus.
<enn. carm. 2.77.7> Instituit populos gestu probitate pudore,
<enn. carm. 2.77.8> Fouit respiciens perculit admonuit.
<enn. carm. 2.77.9> Vocis ut officium postrema pericula poscunt,
<enn. carm. 2.77.10> Sic teneras culpas qui tacet insequitur.
<enn. carm. 2.77.11> Succinctus gladiis, clipei de pondere tutus,
<enn. carm. 2.77.12> Pectora claudebat textilibus chalybis.
<enn. carm. 2.77.13> Ensis habet uires uitiorum sector et hostis:
<enn. carm. 2.77.14> Vipera non tangit squamea terga uiri.
<enn. carm. 2.78.1> Ambrosius linquens uiduatae munia plebis
<enn. carm. 2.78.2> Transtulit ad curam, Simpliciane, tuam.
<enn. carm. 2.78.3> Successoris ope spoliati uiscera regni
<enn. carm. 2.78.4> Creuerunt merito temporis alterius,
<enn. carm. 2.78.5> Ac uelut annosam zephyris parcentibus ornum,
<enn. carm. 2.78.6> Ne metuat bellum, longa quies solidat.
<enn. carm. 2.78.7> Tiro tamen felix cana ad rudimenta uocatus
<enn. carm. 2.78.8> Non flexit priscum degenerans apicem.
<enn. carm. 2.78.9> Nil timuit gelidis anima feruente medullis.
<enn. carm. 2.78.10> Pontificis uirtus floris habet senium,
<enn. carm. 2.78.11> Aequora qui tecto pressit terrena patenti,
<enn. carm. 2.78.12> Moribus et cultu sidera cum tetigit.
<enn. carm. 2.79.1> Forma pudicitiae iuuenis sectanda Veneri
<enn. carm. 2.79.2> Venit, nominibus nil famulata suis.
<enn. carm. 2.79.3> Fortia marcebant uetulo sub iudice membra,
<enn. carm. 2.79.4> Aetas praesentem perdiderat puerum.
<enn. carm. 2.79.5> Sublimis postquam conscendit fulcra cathedrae,
<enn. carm. 2.79.6> Cana tener populis dogmata disseruit.
<enn. carm. 2.79.7> Aurea fluxerunt locupletis schemata linguae,
<enn. carm. 2.79.8> Sol uitae nitidum reddidit eloquium.
<enn. carm. 2.79.9> Aluus ut ecclesiae tumuisset semine Verbi,
<enn. carm. 2.79.10> Non deerat pastus lactis apostolici.
<enn. carm. 2.80.1> Marolus, extremae potator Tigridis undae,
<enn. carm. 2.80.2> Qui iubar in madidis uiderat hospitiis,
<enn. carm. 2.80.3> Quem labor in proprio Syriae solidauerat axe,
<enn. carm. 2.80.4> Orditur uatem dotibus innumeris,
<enn. carm. 2.80.5> Peruigil intentus ieiunus prouidus ardens:
<enn. carm. 2.80.6> Quod morem tenuit sat fuit officio.
<enn. carm. 2.80.7> Os tenerum quotiens gustus contingit honesti,
<enn. carm. 2.80.8> Transit ad affectum quod fuit imperii.
<enn. carm. 2.80.9> Terra potens olim patribus fundata beatis
<enn. carm. 2.80.10> Nobilibus mundum partubus inradiat.
<enn. carm. 2.81.1> Mens niuei lactis, species manifesta columbae,
<enn. carm. 2.81.2> Astutia serpens, Martiniane, uale.
<enn. carm. 2.81.3> Lubrica te dubii dum poscunt flamina uulgi,
<enn. carm. 2.81.4> Inueniunt pauidum, ne mereare legi.
<enn. carm. 2.81.5> Vnus erat mundo contraria iudice narrans,
<enn. carm. 2.81.6> Qui ut caperet regnum uincere non meruit.
<enn. carm. 2.81.7> Protinus ad magni perductus limen honoris
<enn. carm. 2.81.8> Exul caelorum ciuibus inseritur.
<enn. carm. 2.81.9> Post geminas sanctis construxit mundior aedes.
<enn. carm. 2.81.10> Lumine quas clauso iussit habere diem.
<enn. carm. 2.82.1> Suffusus minio per que optima facta rubescens
<enn. carm. 2.82.2> Virginei uultus Glycerius sequitur.
<enn. carm. 2.82.3> Puram sanguineo maculat dum rore figuram,
<enn. carm. 2.82.4> Picta genas facies simpliciter placuit.
<enn. carm. 2.82.5> Candentem crocea gestans aspargine frontem,
<enn. carm. 2.82.6> Laeta uerecundis tinxerat ora notis.
<enn. carm. 2.82.7> Indeptus sceptrum, tribuit quod testis imago,
<enn. carm. 2.82.8> Purpura quem mentis prodidit imperio,
<enn. carm. 2.82.9> Hinc abiit: populus paruo uix tempore felix,
<enn. carm. 2.82.10> Sed rursus magni missus ad obsequium.
<enn. carm. 2.83.1> Lazarus ut diri premeret pede culmina mundi,
<enn. carm. 2.83.2> Vocibus adcitus trux uenit in medium,
<enn. carm. 2.83.3> Quem frons laeta parum uitiis depinxerat hostem,
<enn. carm. 2.83.4> Mulcantem culpas luminibus tacitis.
<enn. carm. 2.83.5> Respiciens lapsus detersit nubila uitae:
<enn. carm. 2.83.6> Curam saepe dedit uulneris obsequio.
<enn. carm. 2.83.7> Non latuit tectis facinus qui gessit in antris:
<enn. carm. 2.83.8> Absens criminibus tortor ubique fuit.
<enn. carm. 2.83.9> Innocuis placida uernabat luce serenus,
<enn. carm. 2.83.10> Ceu speculum noxis iniciens faciem.
<enn. carm. 2.84.1> Eusebius Ligurum successit finibus hospes,
<enn. carm. 2.84.2> Ignotae tractus plebis amicitia.
<enn. carm. 2.84.3> Graius erat, socio Titan quos respicit ortu,
<enn. carm. 2.84.4> Flammigero limphas uertice decutiens.
<enn. carm. 2.84.5> Mitis conpositus largus pius integer audax,
<enn. carm. 2.84.6> Crederet ut damnum non dare perpetuum.
<enn. carm. 2.84.7> Fleuit pauperiem miserans, adrisit habenti,
<enn. carm. 2.84.8> Gaudia cum cunctis tristitiam que gerens:
<enn. carm. 2.84.9> Hunc index operis locuturo nuntiat orbi
<enn. carm. 2.84.10> Fama uirum, gentes de statione trahens.
<enn. carm. 2.85.1> Ecclesiae postquam parta est tibi sella, Geronti,
<enn. carm. 2.85.2> Funera decessor non timuit moriens.
<enn. carm. 2.85.3> Te reparante redit, patitur sors pallida letum,
<enn. carm. 2.85.4> Viuit post obitum discipuli pretio.
<enn. carm. 2.85.5> Agricolis iunctus coluisti germina uitae
<enn. carm. 2.85.6> Nec serpens lolium pabula laeta tulit.
<enn. carm. 2.85.7> Qui dedit in medium quem lex iubet optima uictum
<enn. carm. 2.85.8> Emit terrenis fructibus ille polum.
<enn. carm. 2.85.9> Errorem mentis pressisti lege laborum:
<enn. carm. 2.85.10> Otia non passus uirtutibus ueheris.
<enn. carm. 2.86.1> Exere quae posuit mens nomina certa, Benigne,
<enn. carm. 2.86.2> Quem quisquis uocitat testis erit meriti.
<enn. carm. 2.86.3> Cana fides hominem dum narrat, detegit actus,
<enn. carm. 2.86.4> Nil loquitur casu pignoris adtonitus.
<enn. carm. 2.86.5> Praescia uenturi non errant uota parentum,
<enn. carm. 2.86.6> In uerum uertunt blanditias subolum.
<enn. carm. 2.86.7> Ante patres censens sedit plaudente senatu,
<enn. carm. 2.86.8> Praelatum sanctis extulit ille caput.
<enn. carm. 2.86.9> Pollice sed diro ceu flos succisus aratro est:
<enn. carm. 2.86.10> Spes decus et genius de foribus cecidit.
<enn. carm. 2.87.1> Qui uicit trabeas solium cinctum que Gabinum,
<enn. carm. 2.87.2> Consulibus praestans ecce Senator adest,
<enn. carm. 2.87.3> Ingenium uelox, sermonis cura rotundi,
<enn. carm. 2.87.4> Virtutum pretium, forma pudicitiae,
<enn. carm. 2.87.5> Abdita librorum, mysteria clausa prophetae
<enn. carm. 2.87.6> Qui dedit in lucem schemate quo uoluit.
<enn. carm. 2.87.7> Orbis ad extremi missus secreta uerendis
<enn. carm. 2.87.8> Curauit studiis quod fuerat lacerum.
<enn. carm. 2.87.9> Tunc oriens uictum peregrino lumine fassus,
<enn. carm. 2.87.10> Haesit ad aspectum lampadis alterius.
<enn. carm. 2.88.1> Tu lux certa tuis, spes tu fidissima rerum,
<enn. carm. 2.88.2> Vatis apostolici tu, Theodore, uigor,
<enn. carm. 2.88.3> Virtutum cumulus, substantia lucida ueri,
<enn. carm. 2.88.4> Monstrat aceruatis quem labor in studiis:
<enn. carm. 2.88.5> Praescius accinctus fortis tranquillus amicus
<enn. carm. 2.88.6> Conpositus simplex, tu bonus et sapiens,
<enn. carm. 2.88.7> Fatidicus: semper tibi conscia corda futuri:
<enn. carm. 2.88.8> Deprensum fluxit te reserante malum:
<enn. carm. 2.88.9> Quem timuere feri calcantes culmina mundi,
<enn. carm. 2.88.10> Dilexit spernens dura supercilii.
<enn. carm. 2.89.1> Restat quem longo seruet rex inclitus aeuo.
<enn. carm. 2.90.1> Imperii custos, uocali pollice cordas
<enn. carm. 2.90.2> Per numeros animans, tibi fila loquentia carmen
<enn. carm. 2.90.3> Verberibus plectri, doctor, seruire coegi.
<enn. carm. 2.90.4> Cyrrha potens Phoebo, laticis pia turba sereni
<enn. carm. 2.90.5> Tu mihi semper eris, qui pectora clausa remotis
<enn. carm. 2.90.6> Inseris officiis et dextro numine conples.
<enn. carm. 2.90.7> Deprecor, exactam fauturus suscipe uocem,
<enn. carm. 2.90.8> Extortis pretium donans te iudice dictis.
<enn. carm. 2.91.1> Visceribus lapidum permixta lege coactis
<enn. carm. 2.91.2> Naturam faciunt artificum studia.
<enn. carm. 2.91.3> In solidum fractis riguerunt marmora membris,
<enn. carm. 2.91.4> Partibus in crustam colligitur genius.
<enn. carm. 2.91.5> Vnam de uariis speciem conponere frustis
<enn. carm. 2.91.6> Qui potuit saxum duxit in obsequium.
<enn. carm. 2.92.1> Diuitibus pretium est Ennodi forma metallis.
<enn. carm. 2.93.1> Parturit unda sitim, quam splendens conca ministrat.
<enn. carm. 2.94.1> Belliger algenti sonipes nutrite sub axe,
<enn. carm. 2.94.2> Per Tanais medium pectora sicca ferens,
<enn. carm. 2.94.3> Cana pruinosis mandentem gramina lustris,
<enn. carm. 2.94.4> Virtus lege poli quem sibi percoluit,
<enn. carm. 2.94.5> Post domitas gentes, post flumina tanta cruoris,
<enn. carm. 2.94.6> Alter te dominus, sed manet ipse labor.
<enn. carm. 2.94.7> Linque precor lituum, cantus passure beatos:
<enn. carm. 2.94.8> Captiuus pacis mitteris obsequiis.
<enn. carm. 2.94.9> Nil tibi cum bellis: commendant bucina letum:
<enn. carm. 2.94.10> Quid iuuat expertas semper amare neces?
<enn. carm. 2.95.1> Nomine proposito meritis certamine Victor,
<enn. carm. 2.95.2> Despicis oppressas maculato semine terras.
<enn. carm. 2.95.3> Tu carnis uitiis possessor corporis expers,
<enn. carm. 2.95.4> Lubrica subiectis domuisti saecula membris,
<enn. carm. 2.95.5> Tranquillus patiens corrector prouidus acer.
<enn. carm. 2.95.6> Hic reddens tumulis cineres, ad celsa uocatus
<enn. carm. 2.95.7> Spiritus aetheria congaudet lucidus arce.
<enn. carm. 2.95.8> Busta supercilio miseratus cernit Olympi,
<enn. carm. 2.95.9> Vnde triumphati respectans funera mundi,
<enn. carm. 2.95.10> Cassibus exutis concedes praemia membris.
<enn. carm. 2.96.1> Index naturae studium tibi non uenit ullum,
<enn. carm. 2.96.2> Littera nulla colit brutae commercia linguae:
<enn. carm. 2.96.3> Numquam discipulus, ualeas dic unde magister?
<enn. carm. 2.97.1> Algidus in uiuo moritur dum corpore sanguis,
<enn. carm. 2.97.2> Annorum glacies cum siccat pabula uuluae,
<enn. carm. 2.97.3> Seminis et custos refugit cruor utilis inguen,
<enn. carm. 2.97.4> Marcida cur iuueni sociaris, Galla, marito?
<enn. carm. 2.97.5> Pignoris in thalamis periet fiducia iuncto.
<enn. carm. 2.97.6> Nam subolem laxis mendacem uiuere rugis
<enn. carm. 2.97.7> Insimulans, epulis das prolem feta cloacae.
<enn. carm. 2.97.8> Adtulit hoc uenter, quod coniunx iungat ad ora.
<enn. carm. 2.98.1> Nil fallit simulans: quod finxit dextera uerum est.
<enn. carm. 2.98.2> Inmobilis stantem fugitat lepus arte molossum,
<enn. carm. 2.98.3> Insertus rabidis ridet furor aureus ursis,
<enn. carm. 2.98.4> Gestandus manibus saeuit leo blandior ira.
<enn. carm. 2.98.5> Cognoscit dominam genius famulante metallo.
<enn. carm. 2.98.6> Mitigat illa feras, dum plebem pascit egentum.
<enn. carm. 2.99.1> Aspicis Albinum titulos post busta dedisse,
<enn. carm. 2.99.2> Funera qui meritis uiuacibus iugulat.
<enn. carm. 2.99.3> Inclite, cui, princeps, dum subdis iura magistri,
<enn. carm. 2.99.4> Vere sepulturae contigit ille locus.
<enn. carm. 2.100.1> Creticus hic sollers quidam uocitatur homullus,
<enn. carm. 2.100.2> Naribus argutus, gressu celer, ore timendus,
<enn. carm. 2.100.3> Inpauidus presso signans uestigia rostro:
<enn. carm. 2.100.4> Quo ceruus capreae lepores lupus ursa uagatur,
<enn. carm. 2.100.5> Inuenit, et tepido capitur fera prouida lecto.
<enn. carm. 2.100.6> Luditur agnellae post proelia tanta uolatu:
<enn. carm. 2.100.7> Molle pecus uolucrem praeuertit fraude molossum.
<enn. carm. 2.101.1> Tot Iouis inlecebras, tot crimina uiua figuris
<enn. carm. 2.101.2> Dum bene depingit, uitiosa est dextera fabri.
<enn. carm. 2.101.3> Argenti pretium est facinus retinere uetustum,
<enn. carm. 2.101.4> Ne purum superet, quod furtis Iuppiter egit.
<enn. carm. 2.101.5> Nil licet aetati, scelerum monumenta resurgunt,
<enn. carm. 2.101.6> Admonet exemplis qui culpas format auitas.
<enn. carm. 2.102.1> Si tantas facies tunc sumpsit diuus adulter,
<enn. carm. 2.102.2> Se primum falsis lusit imaginibus:
<enn. carm. 2.102.3> Quid non mentito uiolasset corpore numen,
<enn. carm. 2.102.4> Cuius forma suo gaudet adulterio?
<enn. carm. 2.103.1> Laesa Venus non est: naturae uincula constant:
<enn. carm. 2.103.2> Bucula Daedalei cessat mentita laboris.
<enn. carm. 2.103.3> Ingenio uiuens nil mugit uacca biformis,
<enn. carm. 2.103.4> Ficta que nec uerum coitum dant ligna iuuencae.
<enn. carm. 2.103.5> Ecce iterum tauro mulier summittitur uxor:
<enn. carm. 2.103.6> Humanas pecudum suspirant pectora flammas.
<enn. carm. 2.103.7> Vasta iugum ceruix rursus capit aerea colli:
<enn. carm. 2.103.8> Qualiter adstricto sudauit marcida loro!
<enn. carm. 2.104.1> Forma caput facies Deuteri cuncta magister,
<enn. carm. 2.104.2> Innumeris doctor dotibus ille cluit.
<enn. carm. 2.104.3> Excuset linguam genius perfectus ubique:
<enn. carm. 2.104.4> Quod fari nescit, displicet inde malis.
<enn. carm. 2.104.5> Grammaticam iactant artem nescire magistrum:
<enn. carm. 2.104.6> Hoc melius simplex moribus instituit.
<enn. carm. 2.104.7> Oratoris opus lapidosa que culmina Tulli
<enn. carm. 2.104.8> Non tetigit: celsum rhetora nullus amat.
<enn. carm. 2.104.9> Discipulis satis est uultus taciti que uerenda
<enn. carm. 2.104.10> Caluities: Phoebae lumina plena uident.
<enn. carm. 2.105.1> Iure colis proprium natalem, pulcher Arator.
<enn. carm. 2.105.2> Qui si non coleres, numquid arator eras?
<enn. carm. 2.106.1> Tot rebus fallax quid garris, pica biformis,
<enn. carm. 2.106.2> Semiuir et tremulo qui uexas turpia lumbo?
<enn. carm. 2.106.3> Quod tibi propositum, qui sexus constitit umquam?
<enn. carm. 2.106.4> Quid non mentiris, uir femina, sancte profane?
<enn. carm. 2.107.1> Lucidum tinxit maculante fuco
<enn. carm. 2.107.2> Quisquis affectum, ferat inde linguam
<enn. carm. 2.107.3> Iudicis Christi facibus perustam,
<enn. carm. 2.107.4> Ore sepultus.
<enn. carm. 2.107.5> Scindit urguens foedus omne fraude uiuax perpeti,
<enn. carm. 2.107.6> Aegre portans quicquid ordo flagitat serenior.
<enn. carm. 2.107.7> Linque, quaeso amice, mores plebe dignos ultima,
<enn. carm. 2.107.8> Sanguinis callem secutus serua quod depectus es.
<enn. carm. 2.108.1> Vincula soluit amor, quae quondam nexuit alter:
<enn. carm. 2.108.2> Non nisi per legem cedit lex prisca sequentem.
<enn. carm. 2.109.1> Numquam frugiferis per saecula longa thyrambis
<enn. carm. 2.109.2> In me fluxerunt commoda Castalii.
<enn. carm. 2.109.3> Tristia ieiunis pangentem carmina labris,
<enn. carm. 2.109.4> Spes noua, quid stimulas, gurgitis Aonii?
<enn. carm. 2.109.5> Sed si mutato Parcarum stamine gaudes,
<enn. carm. 2.109.6> Exhibe cornipedem nunc, Pegasea, mihi,
<enn. carm. 2.109.7> Qui ferat aligerum per gramina roscida corpus
<enn. carm. 2.109.8> Nec teneras flectat uestigiis segetes,
<enn. carm. 2.109.9> Sublimem ualidum formosum passibus aptum:
<enn. carm. 2.109.10> Qui si contingat, mox mihi, Musa, places.
<enn. carm. 2.109.11> Mitteris ad largum locupletem poscere parua:
<enn. carm. 2.109.12> Ni gaudens redeas, dic mihi, Musa, uale.
<enn. carm. 2.110.1> Pontificis castrum spes est fidissima uitae.
<enn. carm. 2.110.2> Cui tutor sanctus, quae nocitura petant?
<enn. carm. 2.110.3> Hic clipeus scutum est: procul hinc, Bellona, recede.
<enn. carm. 2.110.4> Quod meritis constat, proelia nulla grauant.
<enn. carm. 2.110.5> Conditor hic muros solidat, munimina factor.
<enn. carm. 2.110.6> Nil metuat quisquis huc properat metuens.
<enn. carm. 2.111.1> Dextera bellipotens uulgatis plena triumphis,
<enn. carm. 2.111.2> Qua cecidit quicquid fugit ab obsequio,
<enn. carm. 2.111.3> Disperso celsam solidas quae sanguine famam,
<enn. carm. 2.111.4> Cui peperit laudem mitis et arma tenens,
<enn. carm. 2.111.5> Postquam praelargo rubuisti scammate campi,
<enn. carm. 2.111.6> Arua colis pingens germine purpureo.
<enn. carm. 2.111.7> Virgultis proprio dispensas murice poma,
<enn. carm. 2.111.8> Das plantis fructum nobilitate tua.
<enn. carm. 2.111.9> Vilior en cespes iactat se diuite ramo,
<enn. carm. 2.111.10> Dum ligni morsus semina clara fouet.
<enn. carm. 2.111.11> Demessus ferro floret tibi surculus alter:
<enn. carm. 2.111.12> Nuda maritatis dos nitet arboribus.
<enn. carm. 2.111.13> Gramina cultorem praenoscunt, muta locuntur:
<enn. carm. 2.111.14> Quod tetigit princeps uer habet in glacie.
<enn. carm. 2.111.15> Gestit terra potens, monstrat cui creuerit arbor:
<enn. carm. 2.111.16> Fetibus et genio panditur hic dominus.
<enn. carm. 2.111.17> Peruigil Hesperidum quae seruas iugera serpens,
<enn. carm. 2.111.18> Aurea ieiunis munera das epulis.
<enn. carm. 2.111.19> Quis siluae subolem carpat custode ueneno?
<enn. carm. 2.111.20> Morte nemus tutum, credite, nullus adit.
<enn. carm. 2.111.21> Hic commune facis, pietas, quod sola parasti.
<enn. carm. 2.111.22> Visceribus plenis nescit obire fames.
<enn. carm. 2.112.1> Orbe pereffosso fluuidum de lumine uulnus
<enn. carm. 2.112.2> Pestifer ostentans ora sepulta geris.
<enn. carm. 2.112.3> Caeca per innumeros facies portatur amicos:
<enn. carm. 2.112.4> Qui te conspiciunt iure dolent oculis.
<enn. carm. 2.112.5> Ebria marcenti locupletas flumine menta,
<enn. carm. 2.112.6> Circumfers crasso sordida labra fimo.
<enn. carm. 2.112.7> Oscula nulla petas, madidam suspende mephitim:
<enn. carm. 2.112.8> Te propter cupiam perdere quod uideo.
<enn. carm. 2.112.9> Quis putet ex oculis flammas coalescere turpes?
<enn. carm. 2.112.10> Nil uidet, et rectum seruat iter scelerum.
<enn. carm. 2.113.1> Fixior annoso sonipes moderamine noster
<enn. carm. 2.113.2> Nunc iuuenem blando sustinet obsequio.
<enn. carm. 2.113.3> Mollia grandaeuus summittit terga sedenti:
<enn. carm. 2.113.4> Aetas constantem gressibus esse facit.
<enn. carm. 2.114.1> Quae capiunt mundum iunxit mens docta flagello,
<enn. carm. 2.114.2> Exornans censu nobilitante plagas.
<enn. carm. 2.115.1> Argenti atque auri uapulat quicumque metallis,
<enn. carm. 2.115.2> Gaudia cum fletu miscet auara suo.
<enn. carm. 2.116.1> Dentibus argenti fuluum concluditur aurum:
<enn. carm. 2.116.2> Contemnat nullus uerbera pulcra pati.
<enn. carm. 2.117.1> Sanguine mente opibus facie uirtute pudore,
<enn. carm. 2.117.2> Optatur qualis femina, sola fui.
<enn. carm. 2.117.3> Hoc tantum mundi quod lex est corpore gessi,
<enn. carm. 2.117.4> Exornans casta prole pudicitiam:
<enn. carm. 2.117.5> Quae uictrix fortem tenui per blanda maritum,
<enn. carm. 2.117.6> Melle meo uertens iura, Seuere, tua.
<enn. carm. 2.117.7> Quos genui, celsa coniunctos stirpe reliqui.
<enn. carm. 2.117.8> Quod uotum est sanctis, coniuge praemorior.
<enn. carm. 2.117.9> Nil mihi decessit, maneo post busta superstes:
<enn. carm. 2.117.10> Felices numquam mors nocitura petit.
<enn. carm. 2.117.11> Et nomen dulce est, de factis Mellisa dicor.
<enn. carm. 2.117.12> Moribus hoc fluxit iure datum propriis.
<enn. carm. 2.118.1> In tantum prisci defluxit fama Maronis,
<enn. carm. 2.118.2> Vt te Virgilium saecula nostra darent.
<enn. carm. 2.119.1> Si fatuo dabitur tam sanctum nomen homullo,
<enn. carm. 2.119.2> Gloria maiorum curret in obprobrium.
<enn. carm. 2.120.1> Captiuo stultus congaudet stemmate uatis.
<enn. carm. 2.120.2> Non est Virgilius, dicitur iste tamen.
<enn. carm. 2.121.1> Externo quotiens uocitaris nomine, demens,
<enn. carm. 2.121.2> Si tibi sunt sensus, prospice ne uenias.
<enn. carm. 2.122.1> Cur te Virgilium mentiris, pessime, nostrum?
<enn. carm. 2.122.2> Non potes esse Maro, sed potes esse moro.
<enn. carm. 2.123.1> Iste callis est, supernam qui parat potentiam,
<enn. carm. 2.123.2> Lux pudoris, esca mentis, fax medela claritas.
<enn. carm. 2.123.3> Mundi faece qui fucantur hunc tenere nesciunt.
<enn. carm. 2.123.4> Liber extat, hoc quicumque colla loro uinxerit.
<enn. carm. 2.123.5> Sanguinis uenam nitentis comit iste sarculus.
<enn. carm. 2.124.1> Hic uolucrem Rhodani torrentis respice natam
<enn. carm. 2.124.2> Sermonum frenis subdere colla tuis.
<enn. carm. 2.124.3> Iussa uolat uerbis et uerbis iussa quiescit,
<enn. carm. 2.124.4> Cuius captiuum est auribus arbitrium.
<enn. carm. 2.124.5> Vincula sentiret, ni uocis stricta lupatis
<enn. carm. 2.124.6> Perderet auditu luxuriam generis.
<enn. carm. 2.124.7> Cum stimulos clamor mentitur, clamor habenas,
<enn. carm. 2.124.8> Obsequium linguae libera membra ferunt.
<enn. carm. 2.124.9> Non opus est loris, sed nexus certa loquendi
<enn. carm. 2.124.10> Dura catenati rostra ligat pecudis.
<enn. carm. 2.125.1> Visceribus propriis externos fundere partus
<enn. carm. 2.125.2> Cogitur et generis subolem lactare ferini,
<enn. carm. 2.125.3> Iurgia naturae magno distantia calle.
<enn. carm. 2.126.1> Edidit ignotum genetrix male conscia partum,
<enn. carm. 2.126.2> Naturae fraudes, nobiliore dolo.
<enn. carm. 2.127.1> Discrimen generis iunxerunt foedera partus:
<enn. carm. 2.127.2> Ingenii stirpes permixta lege coacti.
<enn. carm. 2.127b.1> Hic mulus geminum pecus est, sed corpore simplex.
<enn. carm. 2.128.1> Astrorum populus necdum de lumine solis
<enn. carm. 2.128.2> Perdiderat lucem, gremio sed noctis adultae
<enn. carm. 2.128.3> Fundebat rutilos madefacto aspargine crines:
<enn. carm. 2.128.4> Cynthia per croceas fulgebat lactea bigas,
<enn. carm. 2.128.5> Rescindens quicquid descripserat orbita fratris:
<enn. carm. 2.128.6> Vernabat tacitus splendor de munere noctis,
<enn. carm. 2.128.7> Torrida frigoribus confringens tempora Cancri:
<enn. carm. 2.128.8> Cum me curarum cupientem spernere fasces,
<enn. carm. 2.128.9> Ruris amoenati facies depicta uocauit.
<enn. carm. 2.128.10> Cornipedem scandi, qualem uix Cyllarus aequat,
<enn. carm. 2.128.11> Mollibus aetherias qui uincit cursibus auras,
<enn. carm. 2.128.12> Inmobilis currit cuius per deuia sessor,
<enn. carm. 2.128.13> In statione uolans pedibus constanter adactis.
<enn. carm. 2.129.1> Quam uaga constantem retinent haec tecta decorem!
<enn. carm. 2.129.2> Mittitur a domina quicquid habent pretii.
<enn. carm. 2.129.3> Nam rutilat fuluum Violae de luce metallum:
<enn. carm. 2.129.4> Possessor radios spargit ubique suos.
<enn. carm. 2.130.1> Obruit haec tumulos, uiuit post funera factis,
<enn. carm. 2.130.2> Quae mortale nihil moribus inseruit.
<enn. carm. 2.130.3> Euphemia tuos tellus conplectitur artus,
<enn. carm. 2.130.4> Sed mens est niueis quam bene iuncta choris!
<enn. carm. 2.130.5> Occidit exitium: sors tunc durissima seruit,
<enn. carm. 2.130.6> Cum superat fatum nescia uita mali.
<enn. carm. 2.130.7> Haec thalamis fecunda fuit, uiduata pudoris
<enn. carm. 2.130.8> Exemplis natam fecit amare deum.
<enn. carm. 2.131.1> Vtimur incluso per fraudes ense bacillo:
<enn. carm. 2.131.2> Mors ligni tunicis quam bene tecta latet!
<enn. carm. 2.131.3> Subsidium portas, quod cunctis terror haberis:
<enn. carm. 2.131.4> Pacificum est nobis quod negat obsequium.
<enn. carm. 2.132.1> Languescit rigidi te cum substantia ferri,
<enn. carm. 2.132.2> Soluitur atque chalybs more fluentis aquae.
<enn. carm. 2.132.3> Emollit gladios inbellis dextra Boeti:
<enn. carm. 2.132.4> Ensis erat dudum, credite, nunc colus est.
<enn. carm. 2.132.5> In thyrsum migrat quod gestas, inprobe, pilum.
<enn. carm. 2.132.6> In Venerem constans, linque Mauortis opem.
<enn. carm. 2.133.1> Sollicitata leui marcescunt corda uirorum
<enn. carm. 2.133.2> Tormento: fas est ludere uirginibus.
<enn. carm. 2.133.3> Frangunt Marmaricis elephas quod misit ab aruis,
<enn. carm. 2.133.4> Per micas sparsum mox solidatur opus.
<enn. carm. 2.133.5> De poena tenerae discunt cum fraude iocari:
<enn. carm. 2.133.6> Nam ridere necis munere femineum est.
<enn. carm. 2.133.7> Angusta norunt res mille includere capsa,
<enn. carm. 2.133.8> Omne ebur hic, mulier, pectoris arca tui est.
<enn. carm. 2.134.1> Riparum frenos naturae uincula surgens
<enn. carm. 2.134.2> Forte Padus tumido gurgite transierat.
<enn. carm. 2.134.3> In spumam fluxas cogens durescere limphas,
<enn. carm. 2.134.4> Squamea praeualidis dorsa ferebat aquis.
<enn. carm. 2.134.5> Ales ut in tenero fidens tunc constitit orbe,
<enn. carm. 2.134.6> Otia dans pinnis, tuta premebat aquas.
<enn. carm. 2.134.7> De proprio pelagus calcanti suggerit alnum,
<enn. carm. 2.134.8> Humida cum siccam cumbula portat auem.
<enn. carm. 2.135.1> Cum perstat grauior, bustum fortuna per iram
<enn. carm. 2.135.2> Contulit exuuiis, Maioriane, tuis.
<enn. carm. 2.135.3> Pyramidum indignis [ingentes] prospice moles,
<enn. carm. 2.135.4> Vilia principibus linque sepulcra piis.
<enn. carm. 2.136.1> Cornipedes cuncti, quos gignunt bellica rura
<enn. carm. 2.136.2> Quosque cruentatis diluit unda toris,
<enn. carm. 2.136.3> Algida qui Tanais domuistis dorsa profundi,
<enn. carm. 2.136.4> Quorum praeualidas ungula calcat aquas:
<enn. carm. 2.136.5> Ecce Padanus adest sonipes, cui iudice recto
<enn. carm. 2.136.6> Cedant Aemonii quos fouet aura poli.
<enn. carm. 2.136.7> Ille pruinosis qui mandit gramina lustris,
<enn. carm. 2.136.8> Et merito et forma dispar utroque uenit.
<enn. carm. 2.136.9> Molliter incedit membris formosus honestis,
<enn. carm. 2.136.10> Oblectat uisum dulcis in obsequio.
<enn. carm. 2.136.11> Nil iam Phasiacam conlaudet fabula prolem,
<enn. carm. 2.136.12> Nec peregrina ferant nomina celsa caput.
<enn. carm. 2.137.1> Verus honor uitem tribuit, sed munera uitis
<enn. carm. 2.137.2> Ieiuno non dant ligna ministerio.
<enn. carm. 2.138.1> Vt sceptrum princeps, sic gestat dextera uitem:
<enn. carm. 2.138.2> Vtribus exornet diua corona caput.
<enn. carm. 2.139.1> Vitifer hic siccus matrem conplector erilis,
<enn. carm. 2.139.2> Vberibus pressis quae mihi uina negat.
<enn. carm. 2.140.1> Heu quotiens calidis uites sine fruge labellis
<enn. carm. 2.140.2> Inlusit, nudo nomine me refouens!
<enn. carm. 2.141.1> Terrarum culpis uitium potator obumbras:
<enn. carm. 2.141.2> Ebrius esse nequis uina uomens Ligurum.
<enn. carm. 2.141.3> Dum replet madidus feruentia pectora Bacchus,
<enn. carm. 2.141.4> Indicunt ualidam pocula nostra sitim.
<enn. carm. 2.142.1> Dicendi palmam Victoria tollit amico.
<enn. carm. 2.142.2> Transit ad Ambrosium: plus fauet ira deae.
<enn. carm. 2.143.1> In Ligurum terris potorem qui uocat errat:
<enn. carm. 2.143.2> Numquid uina bibit uina bibens Ligurum?
<enn. carm. 2.144.1> Suscipe uersiculos, Ennodi proxime, nostros,
<enn. carm. 2.144.2> Vt librum nobis reddere non desinas:
<enn. carm. 2.144.3> Ne foedes cultum, dum reddere, Maxime, non uis,
<enn. carm. 2.144.4> Quae pridem nobis es quoque pollicitus.
<enn. carm. 2.145.1> Si te, Messala, studiis mihi pandere uelles,
<enn. carm. 2.145.2> Non deerant libri, quos tibi, dulce, darem.
<enn. carm. 2.145.3> Mens iniusta nimis quod spernat tollit amanti,
<enn. carm. 2.145.4> Nec gratum est munus quod fugit ingenium.
<enn. carm. 2.146.1> Artis grammaticae librum de carmine fracto
<enn. carm. 2.146.2> Qui poscit, solidos certat habere pedes.
<enn. carm. 2.146.3> O utinam Musis contingant munere nostro
<enn. carm. 2.146.4> De te quandoque gaudia certa, puer!
<enn. carm. 2.146.5> Vitant loripedem, nisi fallor, pangere uersum
<enn. carm. 2.146.6> Vel quos in somnis respiciunt studia.
<enn. carm. 2.147.1> Vxor Flasconis cupis dotata Falerni,
<enn. carm. 2.147.2> Semper inexhausto pectus repleta Lyaeo,
<enn. carm. 2.147.3> Quae Bacchum madidis colui uenerata labellis,
<enn. carm. 2.147.4> Turgida ructato permulcens numina musto,
<enn. carm. 2.147.5> Concludor sicci bene conscia tegmine busti:
<enn. carm. 2.147.6> Est tamen ad superos coniunx mihi nobilis, euoe,
<enn. carm. 2.147.7> Pocula quem numquam possint transire beata.
<enn. carm. 2.147.8> Quem si fata uirum seruant, tibi uiuimus ambo.
<enn. carm. 2.148.1> Funus obit, uirgo quotiens in busta refertur.
<enn. carm. 2.148.2> Vnum iter est mortis criminis obsequium.
<enn. carm. 2.148.3> Dalmatiae meritis uicta est natura rebellis,
<enn. carm. 2.148.4> Degeneri caelum nobilitate tenet.
<enn. carm. 2.148.5> Hoc satis est mundum calcasse in corpore mundi,
<enn. carm. 2.148.6> De uitio sumptam cedere nil uitiis.
<enn. carm. 2.148.7> Stemmatis haec lucem transcendit sole pudoris,
<enn. carm. 2.148.8> Mens cum proposito consociata fuit.
<enn. carm. 2.149.1> En sine nube pluit sub tectis imbre sereno
<enn. carm. 2.149.2> Et caeli facies pura ministrat aquas.
<enn. carm. 2.149.3> Proflua marmoribus decurrunt flumina sacris
<enn. carm. 2.149.4> Atque iterum rorem parturit ecce lapis.
<enn. carm. 2.149.5> Arida nam liquidos effundit pergula fontes,
<enn. carm. 2.149.6> Et rursus natis unda superna uenit.
<enn. carm. 2.149.7> Sancta per aetherios emanat limpha recessus,
<enn. carm. 2.149.8> Eustorgi uatis ducta ministerio.
<enn. carm. 2.150.1> Vt ualeant aquilae formatos prodere fetus,
<enn. carm. 2.150.2> Vitalis tenerum frangit tepor insitus ouum.
<enn. carm. 2.150.3> Tunc pius artatam lacerat pater inpiger aedem,
<enn. carm. 2.150.4> Vt pariat rursus studio quos edidit aluo.
<enn. carm. 2.150.5> Mox generis testem Phoebum ciet arbiter idem,
<enn. carm. 2.150.6> Inuenit internam rimatus lumine lucem.
<enn. carm. 2.150.7> Non aliter celso pueros de stemmate cretos
<enn. carm. 2.150.8> Doctrinae radiis opponit cura parentis.
<enn. carm. 2.150.9> Quam bene flammarum constanter, respice, bella
<enn. carm. 2.150.10> Excipiunt teneri, uincentes fulgora uisu.
<enn. carm. 2.151.1> Vna domus duplici discreta iungitur aede
<enn. carm. 2.151.2> Partitur que suum quod bene nectit opus.
<enn. carm. 2.151.3> In geminis simplex radiat pia gloria tectis
<enn. carm. 2.151.4> Et de diuisis consociatur honos.
<enn. carm. 2.151.5> Ne procul aut ibidem sacros confunderet usus,
<enn. carm. 2.151.6> Constanti numerum sors dedit ampla loco.